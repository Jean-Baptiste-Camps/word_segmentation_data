ci comence li uiez et li nouiaus 
et come il forma eue et aden 
et come il lor bailla paradis terrestre a garder 
et come noez fist l arche 
coment il l arriua sus lou mont d ermenie 
apres deuise de abrahan et de sa ligniee 
si come abrahanz uost ocierre ysaac son filz 
come iacop toli la beneicon son frere eseu 
ainsin con iosef fu uenduz et menez en egipte 
ainsit con iosef prist ses freres et il les uost pandre 
ainsit con moises fu getez en l eiue 
si come dauid fu roys et apres salemons 
ainsi come nostre dame fu nee 
des yy mariez et de lor filz 
si comme l anges palla a nostre dame 
si comme nostre sires fu nez 
de sapience c est la paor de dieu 
qui fist et ciel et terre et fu au temps ebrieu 
anges fist et arcanges mont les mist en bon leu 
nous trouon en escrit en latin en ebreu 
partie en tresbucha en un molt mauues leu 
quar il uodrent rener tolir lou regne dieu 
l autre partie remest d orguil ne sot neant 
cele remest ou ciel ou sert dieu bonement 
a som seruise faire sont touz iours en present 
nons lor dona li sires par son grant escient 
micael gabriel raphael si l entent 
preuost font de michiel souz ciel asemblement 
tuit sont obeissant a son comendement 
quant furent tresbuchié en anfer li chetif 
perdirent la clarte et tuit sont ennercif 
molt ont mauues ostel n est pas biaus lor deliz 
apres fist nostre sires sus terre paradis 
arbres y a plantez qui molt sont de haut pris 
adont forma aden et la dedanz l a mis 
quant de terre l ot fait durement l esgarda 
fait l ot a sa figure grant san i porpansa 
uost qu eust compaignie et il la li dona 
adenz dormi molt bien que pas ne s esuoilla 
une coste dou cors damediex li osta 
qu il dormi et euem en forma 
dont s esuoilla adenz quant asez ot dormi 
et diex l areisona et molt bien li a dit 
 aden or as conpaigne et si as grant delit 
tu feras mon coment sens point de contredit 
uolentiers li miens sires n i aura acondit 
aden ou ta conpaigne paradis garderas 
dou fruit de touz ces arbres s il te plest mangeras 
forsque de ce pomier tu ne gousteras 
se tu bien le me gardes grant profit y aras 
et se tu en maniues tantost mort receuras 
ainsi le te comens sus la ioie que as  
eiue ne l antant mie si ne lou dist a gas 
dont s an ua nostre sires n i uost plus demorer 
lassuz en son haut ciel ses angles uiseter 
li deables d anfer ne se uost oublier 
de molt grant felonie se prist a porpenser 
 cil hom qui la est faiz nos uoet deseriter 
se puis a lui uenir ne la dedans entrer 
de cel fruit deueé li ferai ie gouster  
li cuuers s en issi de cel anfer pullant 
monta em paradis sor l erbe uerdoiant 
au pommier est uenuz q ere mis en deffant 
tout antor s anuirone s agaita de toz sans 
que adans ne l ueist qui ert de grant porpans 
et pensa que la feme n estoit pas de grant sens 
 eue ca uien a moi parole au messagier 
uien ca a moi parler de dessoz cest pommier 
pran dou fruit qui ci est s en essaie a mangier 
n ou ferai  ce dist eue  deueé nos fu ier 
maniue em bele suer n en auras destorbier 
n os por mon criator que n en aie ancombrier 
ie l aim de tout mon cuer pas ne l doi correcier 
eue  dist li deables  tu faiz molt grant folie 
qant tu diz de cest fruit tu ne mangeras mie 
ca uien parole a moi escoute bele amie 
ton sire et toi fist diex or est en grant anuie 
por ce a pris le fruit en la soie baillie 
que il uoet que tu perdes la parmenable uie 
maniue en ne douter ne te chaut que il die 
saches ma bele suer tantost com mangeras 
de ma bouche en la toie et tu la receuras 
perdras sanz demorance ice q orendroit as 
et ce q ainc ne ueis certes adonc uerras 
qant en auras mangié ton signor en donras 
il fera ton commant tantost eneslepas  
la lasse prant la pome qui li fu 
la parole au signor a ia toute oubliee 
a adam est uenue en sa main l a portee 
il li dist doucement  que as tu fait deruee 
qui te dona la pomme ele me fu donnee 
las g espoir q en seras a cort terme enianee 
m amie ie sai bien et uoi a ton samblant 
que mangeras le fruit dont tu n as nul commant 
qui te donna la pome di moi ie l te demant 
certes se en maniues nos i serons perdant 
ce  respont la chaitiue  n est pas el couenant 
maniue o moi biau sire grei t en saurai molt grant 
certes  ce dist adans  bien deuons obeir 
a nostre criator ne li deuons faillir 
car apres cest meffait iert tart au repentir 
se maniues la pome que ie te uoi tenir 
de cest liu ou nos sommes nos couendra issir 
painnes granz et trauaus nos couendra soffrir 
ne uoil pas por neant de cest liu departir  
lors li respondi eue  ce ne m a pas couent 
qui le fruit me donna ainz me dist autrement 
maniue en frere o moi nos remaindrons ceans 
uolentiers bele suer  ha las com mal porpens 
cele pomme mangierent qui lor fu en deffans 
li deables s en torne qant les ot enianez 
bien sot que il seroient de paradis getez 
nostre sires i uint si les a apelez 
 dites adan ou estes por qoi uos reponnez 
sire ca sui repos de fueille acouetez 
et se ie ai meffait la uengence em prenez 
certes si ferai ie sachiez n i remaindrez 
por ce q as obei a euain plus q a moi 
maleicon auras si remaindra sor toi 
tu creis le deable qui onques n en ot loi 
il chai de lassuz par sa maluaise foi 
is fors de paradis mainne ta feme o toi 
se terre ne gaaingnes n auras autre conroi 
sire  ce dist adans  certes ce poise moi  
dolanz s en est issuz adans de paradis 
sa fame mainne o soi essiliez et maudiz 
et d erbes et de fueilles sont couert et uestiz 
plus est grainde la perte que ne lor est auis 
li sires q es forma les a molt enhaiz 
tant ont esté ensamble que il orent yy fiz 
li uns ot non abiaus et li autres kayns 
molt par fu de kayn male l engendreure 
ainc mere ne porta si male porteure 
qant il fu hom parfaiz de damerdeu n ot cure 
a mort hai abel la sainte criature 
tua lou li cuuers par grant mesauenture 
mort le laissa gisant cele sainte figure 
lassuz de son saint ciel descendi li sauuere 
uenuz est a cain  diua  fait il  faus lere 
anemis damerdeu q as tu fait de ton frere  
kayns a respondu com traites murdrere 
 ne me fu commandé ne ie n en fui gardere  
damerdiex li a dit dure parole amere 
 maleoite soit l ore que t engendra tom pere 
que sor terre chais fors dou uentre ta mere 
diua cuuers traites tu ies dieu anemis 
tu as ocis abel en quel liu l as tu mis 
molt m en as correcié qu il ere mes amis 
ie ne sai ou il est  ce li respont kains 
 ne me fu commandé ne en garde ne l pris 
cuuers  dist nostre sires  traites maleis 
li deables d enfer qui est mes anemis 
qui tom pere et ta mere ieta de paradis 
tant fort t a angingnié que ton frere as ocis 
ne te sai que doner fors ma maleicon 
tu soies maleoiz o ta procession 
et trestuit ti anfant et cil de ta meson 
ce que laboreras ia n en ait il fuison 
tu iras de cest siecle a grant perdicion 
enfers iert tes ostex tout sanz remission 
abiaus ait paradis en absolucion  
diex fina sa parole atant s en est tornez 
l ame abel en conduit et li cors est remes 
grant duel en fait li peres qant l anfes est trouez 
li dui portent le tierz en la terre est posez 
le duel ne uos sai dire qui la fu demenez 
molt i plora adanz puis s en est retornez 
o sa bele moillier conuersa puis adanz 
par la deu uolente a engendré enfanz 
meschines et uallez de petiz et de granz 
li freres prist la suer de deu ont les commanz 
dont departent les terres les forez et les chans 
de la terre a partir n en i remest uns pans 
d abel et de sa mort a dieu forment pesa 
kain ne son linage amistie ne porta 
grant tens furent sor terre onques n es regarda 
male uie menoient por ce les adossa 
et puisqu il les maldist onques puis n es ama 
forment s en repanti qant onques les cria 
longues uesqui adans et sa fame autretal 
tant q andui furent mort n i ot nul arrestal 
qant paradis guerpirent assez firent grant mal 
en enfer trebucherent ou il soffrirent mal 
cil qui de lui issirent si orent autretal 
li sires qui estoit en sa grant maieste 
correciez fu forment si n ot pas d eaus pite 
dist q a honte morront il a la poeste 
il en iura sa destre et dist por uerite 
 trestuit morront par eue issi l deuisé 
n en estordra que yy qui seront o noe  
adonc descent dou ciel a soi l a apelé 
 noe  dist nostre sires  tu ies molt bien de moi 
tu feras faire une arche et ie sire de qoi 
amis de ces osiers qui croissent antor toi 
maisonceles feras et chambretes par soi 
tu anterras dedans et ti anfant o toi 
lor moilliers et lor femes qui seront auoec toi 
de toutes riens qui uiue yy en metras o toi 
issi uoeil que le faces que pansé l ai par moi 
noe  dist nostre sire  bien sai tu ies prodom 
ie t ai bien deuisé dont feras la maison 
d osiers et de betun dedans et anuiron 
maisonceles dedans que bestes i metrom 
de toutes les manieres que el mont trouerom 
tes anfanz et lor fames dedanz i otroiom 
sire molt uolentiers  ce respont li prodom 
 si tost com l arche iert faite noe bien le saurai 
des yy pars dou monde yaues croistre ferai 
et mer et yaues douces a un assamblerai 
le plus haut pui dou monde d iaue acoueterai 
home et femes en terre qanque uit noierai 
oisiaus et bestes mues noier consentirai 
fors ceaus q ensamble o toi dedans l arche metrai 
adonc flotera l arche sor les ondes de mer 
mon arc el ciel metrai qant ie uoldrai cesser 
adonc ferai les yaues en lor lius retorner 
amis noel por toi uoldrai tout restorer  
noe toz les commanz son signor aamplist 
li bons hom l arche apreste chambres dedans i fist 
sa fame et ses anfanz et lor fames i mist 
les oisiaus et les bestes si com diex li tremist 
et males et femeles chascun par soi eslit 
noe clost sa fenestre lez sa fame s asist 
li solaus et la lune perdirent lor clarte 
adonc torna li mondes en molt grant oscurte 
molt fu diex correciez si mostra sa fierte 
toz li mons fu dolanz qant se senti dampné 
ne remest en estant ne chastel ne cite 
ia ont toutes les yaues le mont anuironné 
qant sent l iaue soz l arche dont ot poor noe 
cil qui lores uiuoient qant oirent toner 
plouoir et gresloier et la terre trambler 
la clarte de la lune et dou soleil muer 
uoient ces yaues croistre et les uenz sormonter 
sor les haus mons s en fuient por lor uies tenser 
mais ce que lor ualu n em porent eschaper 
home bestes oisel tuit noierent en mer 
qant ce uit nostre sires tuit estoient noié 
apaisa son talent ne fu pas correciez 
la amont ou il est o ses angles ou ciel 
deffent que mais ne pluie donc a son arc tendié 
de noel et des siens li a pris grant pitie 
et commande que uoisent arrieres a lor fie 
qant diex l ot commandé si cessa de plouoir 
noe uit le soleil par matin aparoir 
uit les uenz apaisiez molt en fu liez por uoir 
a ses anfanz a dit  nos garrons ia por uoir 
se ses eues abaissent com le porrons sauoir  
ce li respont ses fiz  nos te dirons ia uoir 
par zz de ces oisiaus porras aparceuoir 
il ne reuendra pas se terre puet auoir  
noe se leua suz por la fenestre ourir 
lors a pris zz corbel si l en laissa issir 
li corbiau fu molt liez qant s em pot departir 
ne a l arche noe ne uost puis reuenir 
qant noe a ueu que pas ne reuendra 
il a quis zz coulon tant que il le troua 
mist le sor la fenestre et congie li dona 
tant a par tout uolé que la terre troua 
un raim d oliue a pris a l arche repaira 
noe li ua ancontre et antrer l i laissa 
noe deuint molt liez qant il le coulon uit 
uers le ciel regarda a dieu graces rendit 
assist soi dessus l arche et le raim li tendit 
receu a le raim a ses anfanz a dit 
 uenuz est li coulons o un ramel petit 
des or aura de nos nostre sires mercit  
suz les ondes de mer ua cele arche flotant 
uers les mons d ermenie les ua li uenz chacant 
molt se fait liez noe sa fame et si anfant 
l arc ont ueu el ciel de colors aparant 
et uoit de toutes pars les eues abaissant 
les douces des salees se uont bien desseurant 
sor les mons d ermenie remest l arche a itant 
sor les mons d ermenie estoit l arche arriuee 
des trauax q ot soffert ne fu point depanee 
noe s en est issuz sa fame et sa maisnee 
la fenestre a ouerte qui fu et granz et lee 
li oisel s en issirent tuit a une uolee 
l armaille ua fors paistre qui molt ere afamee 
donc ont guerpie l arche pas ne fu remuee 
noes issi de l arche si a fait sa maison 
dedans mist ses anfanz o lor procession 
plus n auoit gent el siecle si com lisant trouon 
il ne furent que yy se conter les uolom 
ses trois fiz apela antor soi li prodom 
 mi anfant uos sauez que ie sui febles hom 
demantresque ie uif qu il n i ait contencon 
en yy parz la terre entre nos departon 
sor les mons d ermenie est nostre arche arrestee 
de toutes parz anfant est large la contree 
ie sai bien q en cest mont n est nule ame eschapee 
que par cest grant deluge ne soit a mort liuree 
nostre sire nos a ceste terre donee 
ie la uos uoil partir faite n en soit mellee  
cil lor a departie lie en sont li anfant 
noes seme les terres ses uingnes ua plantant 
il estoit molt uiaus hom painne auoit eu grant 
dou premier uin qu il ot li bons hom si but tant 
que yures s endormi ainz le soleil couchant 
descouert ot som menbre que ne l sot en dormant 
li ainznez de ses fiz l en ala molt gabant 
s en uint au menor si li a dit par gas 
 frere se tu me croiz par foi tu me siuras  
ses freres li respont  premiers me di que as 
la fors gist nostre peres descouers de ses dras 
por qoi l as descouert saches que l comparras 
ia sa beneicon en ta uie n auras  
molt a li iones anfes de som pere ploré 
por ce que l ainznez l ot escharni et gabé 
ses cheueax detira s a dou cuer soupiré 
il recula uers lui ne l a pas esgardé 
si le racoueta belement et soe 
et noes s esuilla s a un soupir geté 
il lor a dit  qui est qui m a descoueté  
ainz né fil regarde si l a ueu riant 
le ioene dalez lui correcié et dolant 
cuida qu il fust batuz si sailli en estant 
 di moi por qoi tu plores ne l me celer noiant 
mes freres uit ton menbre si s en ala gabant 
et ie te recouri por ce en uois plorant 
tu eus droit biaus fiz qant tu de moi ploras 
certes ie sui molt uiax si ai esté molt las 
li uins si me souprist ne t en meruillier pas 
por ce que me couris doucement de ces dras 
beneoiz soies tu et beneoiz seras 
tu ua ansuz de ci qui de moi te gabas 
maleoiz soies tu toz les iorz que uiuras 
par foi cuuers tu ies de cele nacion 
que damerdex maldist ce fu kains par non 
il ocist son bel frere abel par traison 
por ce que me gabas or nos departirom  
cil a laissié som pere fui s en dou pais 
tuit cil qui de lui uindrent furent dieu anemis 
ensement sont dou pere li autre departi 
de ces yy por uoir est li mons raampliz 
de noel qui fist l arche et de ses yy biax fiz 
tant uesqui com dieu plot molt fu bone sa fins 
ce ne fait pas a croire q en bon liu ne fust mis 
dou linage noe des fiz a ses anfanz 
mouteplia li siecles de gent plus de mil anz 
donc fu nez en cest siecle zz sainz hom abrehanz 
cil fu prodom et sages et fu toz iorz uaillanz 
cestui ama toz siecles si com trouons lisant 
ancor fust ses linages enuers deu molt uaillanz 
se il creissent ce que lor dist abrehanz 
abrehans fu prodom et plains de grant bonte 
molt mena sainte uie puisqu il uint en ae 
onques n ama manconge ainz ama uerite 
ne fu luxuriex ainz ama chastee 
diex dou ciel uint a lui iadis en trinite 
trois anfanz uit uenir droit au pie dou manbre 
l un en a de ces yy abrehanz aoré 
toz yy les herberia la nuit a son oste 
molt fist bien abrehanz qant il deu herberia 
droit au pie dou manbre qant lui tierz ancontra 
qant a ses piez chai doucement l aora 
de ce fist il que sages qant il li demanda 
 ou iras tu biau sire  cil respondu li a 
 sodome uois destruire  cil merci li cria 
que dant loth ne perisse et il li otria 
 sodome m a meffait la en uoil or aler 
et icil de gomorre ne lor uoil pardoner 
que il uiuent entr aus de grant iniquite 
n en auront raancon sachiez de uerite 
en enfer en iront les citez 
lor uie est molt maluaise ce sachiez de uerte 
li uns hom gist a l autre tuit i sont communel 
les fames o les femes i refont autretel 
home feme et enfant tuit seront deserté 
dites moi biaus doz sire de dant loth que ferom 
par ma foi abreham pas ne l te celerom 
la cite de sodome trestoute destruirom 
certes que ia d un sol nule merci n aurom 
a cex qui sont a naistre cest exemple donrom 
d itel pechie se gardent dont ia n auront pardon 
dans loth i garira de ce merci aurom 
et que iert de sa fame ice bien te dirom 
abrehan  dist li sires  amis a moi entent 
ie sai q en la cite si mainnent ti parant 
il m ont tuit molt meffait saches ueraiement 
de la feme que diz dont quiers alegement 
a l issir que fera de cele auerse gent 
de par moi li diras ne se regart noient 
s il auient que trepast cest mien commendement 
en cel liu remaindra por exemple a la gent 
alons a la cite se l feras departir 
di a loth le message garde ne li mentir 
sa feme en maint o lui et se paint de foir 
que la citez fondra par zz si grant air 
que lon porra l escrois par tout le mont oir  
abrehans li sainz hom en a fait loth issir 
il garni bien sa feme qant ce uint au foir 
que s arrier regardoit qu il l estoura morir 
ce ne fist pas la fole ancois se regarda 
qant ele oi l escrois que la citez ieta 
qui toute antiere ardanz ens en enfer ala 
ainc dou liu ne parti ne ne se remua 
ne ualoir ne li pot danz loth qui l en mena 
em pierre de sel et iluec la laissa 
ancor i est ele ore iamais n em partira 
iusq al ior dou iuise que diex nos iugera 
si com auez oi perirent les citez 
par itex maluaistiez par tex iniquitez 
danz loth en eschapa mais sa feme remest 
par defors la cite si com dire m oez 
abrehanz et dans loth si s en sont retornez 
et diex en son haut trone est li sire montez 
signor de tex pechiez uos pri que uos gardez 
n i sauons penitance fors celi des citez 
s ensiuez tex pechiez certes uos perirez 
au naturel pechie des femes uos tenez 
d espouses de parentes signor bien uos gardez 
signor or entendez zz romanz uos dirom 
qui est faiz et estraiz de molt haute raison 
ie le faz de celui qui est et diex et hom 
terre fu nez com soffri passion 
com il moru en croiz de sa resurrexion 
dou ior de pentecouste de l aparition 
signor com nos uenismes par lui a raancon 
com au iuise aurons de noz pechiez pardon 
par foi se m escoutez uos orrez raison uoire 
par bon cuer l entendez que diex uos doint sa gloire 
n est pas controueure escrit est en estoire 
por amor dieu uos pri que l aiez en mimoire 
ce nos dist danz hermans qui dist parole uoire 
ne se doit crestiens de bien oir recroire 
qui bien oit et bien fait tempres est en uitoire 
signor or entendez que diex uos benoie 
cist romanz n est pas faiz de nule lecherie 
aincois est faiz de dieu le fil sainte marie 
de ihesu et de li uos redirons la uie 
dou linage sa mere est bien droiz que uos die 
por le signor dou mont ne l tenez a folie 
se bien ne l escoutez uos ferez grant sotie 
ne tenez a gabois ice que uos dirai 
ce fu a un noel que molt bien m abeurai 
uns miens clers me forfist forment m en correcai 
un ardant tison pris enuers lui le getai 
ars mon doi zz petit onques ne l regardai 
ne feri pas le clerc ne a lui n adesai 
en zz lit m endormi mais qant ie m esuillai 
ma main trouai anflee si que morir quidai 
adonc mandai le prestre car ie quidai morir 
por moi faire confes por le mien departir 
por le pechie q oi fait dont ie quidai morir 
confes fui a estrous ne uos en quier mentir 
si fu anflez mes doiz que il me dut partir 
mandai mires par tout ne m en porent garir 
d uit iorz ne pou mangier ne boiure ne dormir 
se ie oi lors poor ne fait a demander 
dont quidai a estrous de cest siecle finer 
en mon lit ou gisoie me pris a porpenser 
de la dame qui set la gent si conforter 
por amor de son fil me daingna esgarder 
certes tuit pecheor la doiuent molt amer 
ce fu sainte marie signor que i apelai 
la nuit de la tiephainne certes n en mentirai 
que dormoie en mon lit ilueques me couchai 
d uit iorz dormi n auoie iluec me reposai 
uint a moi une dame et ie li demandai 
 qui estes uos ma dame ie sui qui te garrai 
ie ai a non marie pas ne l te celerai 
tu seras bien gariz qant de ci tornerai 
se tu faiz mon commant et ce que te dirai 
fai la uie en zz liure ensi com ie fui nee 
el temple com g i fui presentee 
et com ie fui de l angle en terre saluee 
et fui em bethleem de mon fil deliuree 
et com mes fiz fu rois com ie fui aoree 
des yy rois que l requistrent d aliene contree 
de la mort de mon fil dont la genz est sauuee 
garde la moie mort n i soit pas oubliee 
de latin en romanz soit toute transposee 
dites ma bele dame ice comment ferai 
onques itel mestier certes ne commancai 
et ie sui si malades ie ce cuit ne garrai 
qant le commenceras ensamble o toi serai 
g iere commancemenz et se l definerai  
adonc fui ie molt liez par foi si m esuillai 
si tost com fui gariz cest liure commencai 
se dieu plaist et ma dame tres bien le finerai 
abreahans nostre peres signor fu molt prodom 
simples hom fu et sages ainc n ama traison 
de chamax et d aumailles auoit a grant fuison 
diex dou ciel li dona sa grant beneicon 
et en sainte escriture ice lisant trouom 
que ainzque diex fust nez n estoit nus plus sainz hom 
patriache en fist diex par grant election 
patriache en fist diex si com trouons escrit 
desqu il ot yy anz ainc a dieu ne mentit 
ne ne le correca ne en fet ne en dit 
les commanz son signor uolentiers aamplit 
signor uos le sauez et bien l auez oit 
que la genz des gius de cel saint home issit 
li sires de cest monde abrehan molt ama 
tant com fu en cest siecle le prodome honora 
et patriache en fist et feme li dona 
ce fu sarra la bone en sa loi l espousa 
obediens li fu si com diex commanda 
sachiez la prode fame onques ne delaia 
chose que il uossist mais trestout creanta 
 abreham  ce dist diex  des or t ensaingnerai 
la loi dont tu uiuras et ie la te dirai  
il respont  tes comanz sire toz iorz ferai 
nul ior a mon pooir ne te correcerai 
ma feme est t ancele et ie tes sers serai 
et ie  dist nostre sires  zz anfant te donrai 
abrehan or me di au siecle com uiuras 
ie ne sai li miens sires or entent si l orras 
lassuz est la montaingne zz mien angle i uerras 
un autel tout de terre en mon non i feras 
la donras de tom blef t aumaille i offeras 
et ueaus et aingniaus i sacrefieras 
molt uolentiers biau sire issi soit com dit l as  
abreanz nostre peres ne demora noient 
par le commant a l angle et par l 
aparilla l autel par grant deuisement 
iluec porta la disme de som ble bonement 
et celi de s aumaille tout i met em present 
li blez art la fumee portent el ciel li uent 
icil funs ert plus doz que mirre ne encens 
et de son sacrefice commenioit la gent 
au tens as encessors que uiuoit abrehanz 
cil fu do lin noe dont estoit bons li tens 
iamais n en iert si bons ce nos conte hermans 
ne tele ioie en terre ne uerra hom uiuanz 
mais or est tout mué et ua tout declinant 
torné sont a putage li petit et li grant 
a deu ne a lor prestre ne sont obeissant 
or sont tuit fol li uieil le sen ont les anfant 
or entendez a moi trestuit communement 
que diex par abrehan nos doint amendement 
sa feme ensamble o lui conuersa longuement 
que il nul anfant n orent ne lor pesa noient 
neporquant deu apelent andui parfitement 
que anfant lor donnast qui fust a son talent 
sarra li dist souent par grant humilite 
 di sire que t ancele ait ia fecondite 
sire s enfant me donnes ie t en saurai bon gre 
non li donra li peres tout a ta uolente  
dont descendi ca ius li rois de maiste 
abrehan nostre pere a a soi apelé 
 abrehan amis deu ou ies ne respondras 
ie sui ci di que uoes enten ca si l orras 
tu demandes enfant uoirement l aueras 
coment aura il non le non tu li donras 
n o ferai uoir qui donc diex or le me diras 
uoire uoir ysaac par non l apeleras  
molt liez abrehans si dist 
abrehans en sarra ysaac engendra 
sarra sa bone espouse uolentiers le porta 
qant fu nez et fu granz ses peres molt l ama 
de toutes bonnes meurs l aprist et doctrina 
dieu douter et seruir primes li ansaingna 
ia orrez grant merueille se uolez escouter 
com abrehans son fil commenca a amer 
por nule riens de lui ne l laissa desseurer 
diex descendi dou ciel por abreham tempter 
 abrehan  fait li sires  ca uien ne demorer 
uoiz me ci di que uoes ie uoil a toi parler 
abrehan que uiex sire et ou est ysaac 
a son afaire sire ne sai se tu uorras 
mon bon faire de lui certes se l proueras 
di que uoes que ie face aparmain l ocirras 
par ma foi uolentiers car tu le me donnas 
en quel liu l ocirrai escoute si l orras 
or t apareille tost garde ne demorer 
tu sacrefieras ton fil n ou quier celer 
tout por la moie amor ne l porras destorner 
en terre d auison t en couendra aler 
sire  dist abrehans  ie me uois aprester 
li tien commendemant ne font a oublier  
abrehans nostre peres qant entant le commant 
en sa maison en ua ne ua plus delaiant 
ses fiz uint deuant lui molt li fist bel samblant 
abrehans ne l regarde ains apele zz seriant 
et dist qu il li aprest son asne et feu ardant 
qant uit que tout fu prest s apela son anfant 
dont li dist abrehans  biaus fiz a moi entent 
tu uenras auoec moi  cil respont bonement 
 en moie foi biau pere au tien commandement 
ta uolente ferai uoiz me ci em presant  
li fiz ua o som pere et li sers ensement 
qant uindrent pres dou mont a son serf dist  ua t ent  
li sers remeist aual si com il commenda 
li peres prist la busche et au fil la bailla 
et si a pris le feu en sa main le porta 
qant uindrent pres dou mont li fiz li demenda 
et ou estoit ice qu il sacrefiera 
et il li respondi  biaus fiz or enten ca 
tout prest le trouerons car diex deuisé l a  
dont sont uenu au liu qui li fu deuisé 
il a tantost le feu sor l autel alumé 
son fil prist par le poing ainc ne l em prist pite 
les mains li a loies ia l eust decolé 
qant diex li a son angle pres de lui apresté 
en sa main prist l espee que ne l a adesé 
adonques l a li angles doucement apelé 
 abreham biaus amis zz pou a moi entent 
nostre sires te mande et par moi te deffant 
que n ocies ton fil que tant ainmes forment 
il set bien que tu l ainmes ne t en mescroit noient 
plus l ainmes que ton fil ce set certainnement 
ocirras cest aingnel qui ci est em presant  
il desloia son fil qant li fu commandé 
puis ocist le mouton sor l autel l a posé 
sacrefice en a fait dont s en sont retorné 
ne finerent d aler iusq a bersabee 
dont apela son fil si l a arraisoné 
 biaus fiz ie te commant que ce soit bien celé 
et garde qu il ne soit a nelui raconté  
et respont ysaac  a uostre uolente  
nostre pere abreham ama son fil forment 
et ses fiz ysaac ama lui ansiment 
en cest siecle mortel uesqui molt longuement 
primes moru sa feme dont molt furet dolant 
car bele fu et bone et de grant escient 
por la biaute de li l enchauca len souent 
uns sires dou pais qui fu de cele gent 
qui ocirre les uost et liurer a torment 
puis fu morz abrehanz pere a la bone gent 
qant abrehans moru molt fu de grant aage 
signor icist fu peres au beneoit linage 
dont prist ses fiz moillier qui fu de haut parage 
molt fu prex ysaac et de grant uasselage 
et fu molt sages hom et tint grant heritage 
oeilles ot et bues et chamax et aumailles 
molt fu sages ses peres si fu il ensement 
sor toutes criatures ama il deu forment 
toutes hores fu prest a son commandement 
o sa bele moillier conuersa longuement 
que il nul anfant n orent si lor pesa forment 
souuent en apelerent damerdeu doucement 
que anfant lor donnast si fist il uoirement 
car il lor otroia fere l engendrement 
espouse ysaac qant se sent empraingnie 
li prodom en fu liez et toute sa maisnie 
et dame resbesca en redeuint molt lie 
mais puis en fu la dame durement esmaie 
yy enfanz ot el uentre dont fu molt correcie 
si tost com furent uif bataille ont commencie 
la dame qui ce sent deuint molt esmaie 
signor or faites pais por deu si m entendez 
merueilles uos dirai et merueilles orrez 
ne uos dirai pas fable ainz sera ueritez 
des le tens abrehan dessique diex fu nez 
ne furent dui anfant ensamble engendrez 
par itele maniere com uos dire m orrez 
car si tost com il porent ne se sont oubliez 
enz el uentre la mere sont andui deffiez 
del liu ou il se iurent sont andui remué 
or ont prise bataille commencent a luitier 
et ce fu chascun ior dessi a l anuitier 
et qant uint a la nuit que len se doit couchier 
as cheuiax s entrepranent durement a sachier 
et de piez et de poinz se fierent com bergier 
ne se tardent nient l uns l autre a empirier 
com se li uns deust sor l autre chalangier 
li uns prist l autre a batre com se l deust tuer 
li autres fist samblant que l uossist eschaper 
dont commancent andui lor piez entrebouter 
ne de nuiz ne de iorz ne uoelent reposer 
la mere qui ce sent ce sachiez senz douter 
em perdi le dormir que ne pot reposer 
souente foiz des iex commenca a plorer 
qant senti la bataille si ot poor molt grant 
ne ne sout qui ce iere qui si s aloit mouant 
la bataille sentoit en li molt durement 
mais ele ne sauoit se c estoient enfant 
molt en fu en grant doute si en fist lait samblant 
des cols qu il s entredonent pert sa char et son sanc 
car tant li ont hurté et le uentre et le flanc 
sor piez ne pout ester couchie s est atant 
or est la prode feme dedanz son lit couchie 
et de nuiz et de iorz se sent molt dehaitie 
ce ne fu pas merueille s ele fu esmaie 
ysaac fu dolanz et toute sa maisnie 
por ce que sa feme ere issi desconsillie 
la dame qant ce sent que ne porra soffrir 
des cols qu il s entredonnent quida ele morir 
a plorer commenca si geta zz soupir 
 hai lasse dolante or m estoura morir 
certes biaus sire diex miex te quidai seruir 
tu me donnas signor or m en uoes departir 
certes molt est prodom se l osoie iehir 
puisque nos assamblames il ne te uost mentir 
sire regarde moi par ta douce pite 
de lassuz ou tu mainz en ta grant maiste 
ie ne sai commant tu sez la uerite 
entre moi et mon sire qant fumes assamblé 
ensamble demandames par ta sainte bonte 
que anfant nos donasses tout a ta uolente 
certes se ie quidasse que t eussiens meffait 
sire ie l amendasse enuers toi entresait 
trop par ai gros le uentre et malement me uait 
que est ce dedans moi qui si grant mal me fait 
g espoir ce sont enfant l uns boute l autres trait 
diex por qoi se combatent q ainc ne a plait 
des cols qu il s entredonent nus ne crie ne brait 
sire se cist estors dure plus longuement 
il m ocirront sanz faille ie l sai a escient 
ainc mais ne fu bataille faite sans iugement 
ia ne sont il pas né n ancor ne sont uiuant 
sire por qex chastiaus ne por qel chasemant 
q en aura li uainqerres et qoi li recreanz 
ne sont pas de yy homes ainz sont d un uoirement 
sire ie sui t ancele por deu ne l me celer 
ceste guerre ne puis mais longues andurer 
il se donent tex cols que ie n es puis porter 
biau sire que demandent n es pues tu acorder 
commende qu il atendent tant qu il puissent parler 
manderons noz paranz tout por aus escouter 
se l uns tolt riens a l autre ferons li deliurer  
ce respont nostre sires  bele n aies poor 
ne plorer bele amie escoute ton signor 
ie sai bien qu il te font assez mal et dolor 
ne l tien pas a merueille car andui sont signor 
en icele bataille chalangent grant honor 
saches que li petiz si uaintra le grignor 
et qant il iert uaincuz s emportera l onor 
escoute bele suer ie te dirai grant sens 
li anfant que tu portes senefient granz genz 
la bataille est molt granz et tu les cols en senz 
ne t en esmaier mie ne l sofferras lonc tens 
mais ie uoil que tu aies tres bien en ton porpens 
qant ce uendra au naistre li quex iert premeranz 
arriere le traira cil remaindra dedanz 
ensi par le petit sera uaincus li granz  
qant ot dit nostre sires sa parole fina 
et en la soie gloire lassuz el ciel monta 
sachiez que sa parole rebesca n oublia 
em pais remest la dame si com dex commanda 
bien soffri la bataille que nul ior ne fina 
tant que il furent né de rien ne s esmaia 
qant uint de lor naissance li termes aprochant 
et sot bien que par tans naistroient si anfant 
apela ses anceles si lor dist em plorant 
 molt ai souffert trauail or ai angoisse grant 
sachiez li quex ce iert qui naistera auant 
liiez entor son col zz filet rouge ou blanc 
que ie n en soie en doute bien soit aparissant  
li commant a la dame furent bien entendu 
au naistre s en issoit tot premiers esau 
un fil loié el col si fu auques pelu 
mais il n ert pas ancor dou tot an tout issu 
iacob le trait a soi qui n ere ancor nascu 
deuant eles chei eles l ont receu 
atout son rouge fil fu puis nez esau 
la mere des anfanz fu forment trauillie 
et de la grant merueille refu molt esmaie 
de sa char de son sanc refu molt empirie 
et qant uit les anfanz molt par en deuint lie 
si fu danz ysaac et toute sa maisnie 
n en furent lors si lie puis n en fust correcie 
or fet dans ysaac ses yy anfanz norrir 
qant furent de yy anz a soi les fet uenir 
et a pris em porpens qu il les uoet departir 
iacob a commandé a sa mere seruir 
et retient esau que ne le uoet guerpir 
auoec lui le tendra iusqu il deura morir 
sachiez bien que la mere iacob ne refusa 
car soef le norri et molt forment l ama 
qanque sot demander uolentiers li dona 
iacob la resserui et dou cuer l onora 
uolentiers acompli qanqu ele commenda 
esau fu pesanz n estoit mie legiers 
molt aprist de forez et molt fu bons archiers 
a ses ars prenoit cers bisches dains ramiers 
grues gentes oisiaus queroit par ces uiuiers 
a som pere q ert uiex en faisoit les mangiers 
de ce que il sauoit le seruoit uolentiers 
a cel tens ert bons siecles si com lisant trouon 
qant uenoit uers la fin que moroit chascuns hom 
a lor anfanz pooient donner beneicon 
et deuiser auant lor possesse et lor don 
ausi fist ysaac qui molt deuint sainz hom 
a esau son fil dona beneicon 
mais iacob li toli par grant seducion 
molt fu uiex ysaac et longuement uesquit 
dont perdi la ueue que il goute ne uit 
forment afebloia coucha soi en son lit 
qant li hom ne uoit goutte molt a maluais delit 
ce est auis a toz si com trouons escrit 
donc apele esau soauet li a dit 
 ca uien biax fiz a moi ie uoil a toi parler 
ie sui pres de ma fin ne le te quier celer 
molt ai uescu lonc tiens ne puis mais andurer 
ie sai de uoir biaus fiz que tu sez bien berser 
quier la char d un cheurel si m en done a disner 
ma beneicon auras ne la te quier ueer 
certes fiz esau tu ies molt debonnaire 
uolantiers m as serui et bien le seus fere 
ie sai bien q a ma fin m estuet des ore traire 
ie irai en tel liu dont ia n aurai repaire 
tu sez de la forest et bien sez de l arc traire 
se g estoie saous n auroie nul contraire 
tu sez que ie maniu uolentiers uenoison 
pran ton arc et ta guiure reuien tost en meson 
apreste le mangier et nos en mangeron 
qant en aurons mangié et nos saol serom 
beneicon auras et apres nos morron  
et respont esau  pere nos le ferom 
prest sui de ton seruise en la forest irom  
la mere esau a la parole oie 
entant que ysaac ira de mort a uie 
ne uoet pas d esau que il le beneie 
adont s est porpansee d une molt grant uoidie 
plusor dient entr ax qu ele fist uilonie 
qant gaba son signor et dut estre s amie 
quique le taingne a blame ie l tieng a cortoisie 
aincois fu prex et sage s apela son anfant 
soauet li a dit et non pas en oant 
  ua fiz en cel uergier tout soef non corant 
aporte le cheuroel que uerras alaitant 
ainzque uaingne tes freres qui ou bois ua bersant 
tes peres gist malades et si se ua morant 
et de tel char mangier a il desir molt grant 
par ma foi biaus doz fiz ie li ai oi dire 
itel chose a ton frere dont ie ne puis pas rire 
que fu ce que il dist qu il ne pooit plus uiure 
esau benistra qant iert saous et yure 
dist il ce oil uoir dont ie sui plainne d ire 
et nos bien l otroions tais toi fiz pas n o dire 
li mangiers iert ia prest et tu li porteras 
par ma foi n o ferai por qoi ce me diras 
ia me maldiroit il ice mar douteras 
n est mes freres ueluz et ie ne le sui pas 
tais toi fai mon commant antor ton col auras 
la pel dou noir cheuroel ie n o uoeil si feras 
pran la beneicon car bien sai tu l auras 
certes ma douce mere ne l o pas a decoiure 
mon frere esau se uos me uolez croire 
ainz souffrons que il face son mangier et son boire 
miex uoldroie estre morz ou noiez enz el toiure 
que por beneicom maleicon recoiue 
que les yaues d enfer sont pullentes a boire 
mais neporqant ma mere ne te correcerai 
que soef m as norri tout ton commant ferai  
le cheuroel li et dist   tout prest les ai 
or fai tost le mangier et ie li porterai 
uolentiers biaus chiers fiz et ie l apresterai 
dou millor uin que i aie a boiure li donrai  
donc apela iacob qant l ot aparillié 
de la pel dou cheuroel li a le col lié 
nes les dras esau li a ele baillié 
et ce que il doit dire li a tout consillié 
or s en ua danz iacob doné li a congie 
qant il uint a som pere molt l a bel esuillié 
  biaus peres qui ies tu ie sui tes fiz premiers 
et que uoes tu biaus fiz ia est tes mangiers 
receuez le biau pere que ie l faz uolentiers 
comment l si tost diex sot qu il fu mestiers 
ce est chars de cheuroel que tant as eus chiers 
et a ta uolente en est fez li mangiers 
maniue tost biaus peres le mangier que prest ai 
molt me merueil de toi de qoi ie l te dirai 
comment si tost est prest par foi ie me hastai 
por ta beneicon que a perdre doutai 
or me done a mangier et ie la te donrai 
et si me done a boiure et puis si me morrai  
il li a mis deuant li peres en mania 
qant ot beu dou uin docement l apela 
  ca uien a moi biaus fiz  iacob le redouta 
  abaisse toi uers moi ma mains te tastera 
se tu ies esau qui tant ior serui m a 
qant ie t aurai tasté ma mains te benistra  
dont commenca iacob forment a redouter 
qant oi que ses peres le uoloit tastoner 
plus pres se trait de lui le col li ua liurer 
qant le senti pelu prist lou a acoler 
  ies tu ce esau pas ne l me doiz celer 
oil uoir pas n ou croi ne l sambles au parler  
lors a dit ysaac   moi samble durement 
ce est la uoiz iacob ie l croi ueraiement 
abaisse toi uers moi biaus fiz ie l te commant  
et iacob s i abaisse se l baissa doucement 
dont a dit ysaac   c est odors de pimant 
qui est issu de toi tout par le deu comment 
biaus fiz tu t en iras et nos ci remaindrom 
o toi em porteras ma grant beneicon 
trestuit te seruiront icil de ta maison 
et toutes les lignies qui sont ci enuiron 
cil qui te maudira si ait maleicon 
et qui te benistra si ait beneicon 
de toz les biens do monde soies tu riches hom  
donc s en torna iacob ysaac est remeis 
li peres s endormi toz est asseurez 
s um pou plus demorast qu il ne s en fust tornez 
troué l eust laiens ses freres li ainznez 
som mangier aparelle bien li fu atornez 
plus soef que il pot est en la chambre antrez 
il apela som pere molt amiablement 
  lieue toi suz biau pere maniue maintenant  
li peres li respont et li dist hautement 
  et diua qui ies tu  cil respont piement 
ne l uoloit correcier n en auroit nul talent 
  ie ai fait ton mangier trestout a ton commant  
qant ce oi li peres forment s en meruilla 
molt longues fu em penses que il mot ne sonna 
et qant il pot parler a haute uoiz cria 
  et qui fu qui orainz a mangier me dona 
baisa moi et ie lui par foi si m engingna 
ma beneicon ot que toz iorz mais aura 
pere n as en tu que une  ce a dit esaus 
  par la foi que te doi biaus fiz ie n en ai plus 
en moie foi biau pere en dolor sui chauz 
biaus fiz  dist ysaac   i ai esté deceuz 
tes freres uint a moi toz fu ses cols ueluz 
et por ce croi ie bien par lui sui deceuz 
par ma foi biaus chiers peres cil droit non li dona 
primes qant il fu nez qui iacob l apela 
car qant dui primes naistre arriere me tira 
qant deuant moi issi molt me deshonora 
iacob li souplanteres cist nons ne li charra  
dont menti esau que diex li remua 
qant a sa uolente ysrael l apela 
  ahi com m a trai cil traites cil lere 
par ma foi biaus amis il n a pas fet com frere 
a droit a non iacob que il est souplantere 
qant primes issir hors dou uentre ma mere 
il me prist par le pie et me tira arriere 
ta beneicon a q en diras tu biau pere 
par ma foi biaus chiers fiz ie ne te sai que dire 
mais bien sai que trop ai mon cuer plain de grant ire 
que me dites biaus pere comment ie porrai uiure 
ne te donrai conseil ne ne te sai que dire  
esau fu dolanz commenca a plorer 
uers son doleros pere docement regarder 
et qui lores ueist lor grant duel demener 
et le pere et l enfant et plaindre et doloser 
ia n eust si dur cuer ne l esteust plorer 
il disoit a som pere   ne me uoes escouter 
par foi si faz biaus fiz mais ne t ai que donner 
fors que terre et rousee se uoes ton cors pener 
par ma foi biaus chiers fiz ne te sai consillier 
ne trouer ne sai l art dont ie te puisse aidier 
en terre te trauaille ne sez autre mestier 
et dou ciel la rousee se uoes a deu proier 
et que iert de mon frere ne m en porrai uengier 
se le puis ancontrer por mort se puet iugier  
demora q un pou que morz fu ysaac 
esau quist iacob que molt le menaca 
ne uos ferai lonc plait dou pais le chaca 
il s en fui de nuiz le flunc iordan passa 
ne quist q alast o soi qant dou pais torna 
tant a alé yy iorz q en zz desert entra 
iluec por reposer dans iacob se coucha 
xm troeue une pierre qui fu et longue et lee 
lors se coucha iluec a son chief l a posee 
dont s andormi iacob sanz nule demoree 
uoit par songe une eschiele de terre au ciel posee 
si com dist l escriture el ciel estoit l antree 
uit aualer les angles et puis la remontee 
de celestial gent estoit enuironnee 
molt li sambla petite icele reposee 
dont s esuilla iacob qant assez ot dormi 
regarda darrier soi zz angle ia choisit 
prist lou entre ses braz tantost com il le uit 
adont parla li angle et molt bel li a dit 
  lai moi tost biaus amis por qoi m as tu sesit 
n ou ferai par ma foi  iacob li respondit 
  xm lai moi ester par ma foi n ou ferai 
de ta beneicon auant saisiz serai 
iacob  ce dit li angles   ie te correcerai 
et tu de qoi amis ie te mehaingnerai 
par la foi que te doi por ce ne te lairai 
deuantque de ta bouche beneicon aurai  
naurez fu en la cuisse et il lors le lessa 
qant se sent mehaingniez adonc a lui parla 
  aies de moi merci  iacob lors dit li a 
donc li chai as piez enapres l aora 
l angles le benei et atant le laissa 
or s en ua danz iacob o sa beneicon 
son oncle ua querant icil saintismes hom 
en aran est antrez en une region 
son oncle a demandé troué l a en maison 
molt bel le salua se l nomma par son non 
  laban ie sui tes nies iacob m apele lon 
et sui fiz ta seror biaus nies bien le sauom 
comment le fait tes peres il est morz li prodom 
mes freres esau m a chacié dou pais  
ce li respont laban   ie l croi bien biaus amis 
por la beneicon que tu a lui tolis 
et ce me fist ma mere par foi tu meffeis 
nies ie te retendrai garderas mes brebiz 
ge l ferai uolentiers par foi non a anuiz 
ie te donrai soldees bones ie l te pleuis  
a yy anz fu li termes costume ert el pais 
ce li respont iacob   biau sire uolantiers 
yy anz te seruirai par ma foi toz antiers 
qant seront acompli que prest soit mes loiers 
n i faudras pas au terme ne te mentirai nies  
cele nuit est iacob o son oncle herbergiez 
l ondemain es montaingnes ala o les bergiers 
il n est pas esgarez a qui diex uoet aidier 
molt est dedanz yy anz l auoirs moltepliez 
onques laban ses oncles ne l pot de rien blamer 
a lui se uint iacob com cortois bacheler 
si li dist   les yy anz ai ie laissiez passer 
que onques mon seruise ne te uols demander 
se ta fille biaus oncles me uoloies doner 
rachel que ie tant aim uiex la tu esposer 
mais lian m autre fille se le uoes creanter 
biaus nies qui est ainz nee n en quier oir parler 
et tu aies rachel ennuit au reposer 
tu l auras a espouse bien le uoil creanter  
qant ot mangié iacob si s est alez couchier 
et ses oncles laban qant uint a l anuitier 
signor par traison li chania sa moillier 
lyam li a liuree zz molt lait auersier 
ice estoit l ainznee len ne se puet gaitier 
de nule traison uers home c om a chier 
de la tres laide lie ne uoil or plus plaidier 
certes ele est plus laide c on ne porroit quidier 
uos auez bien oi q auoec li se coucha 
sachiez que cele nuit de riens ne l espargna 
mais qant uint au matin que il la regarda 
lors uossist estre morz durement s esmaia 
traist soi ensuz de li et si li demanda 
  qui t amena ici laban m i anuoia 
q a il fait de rachel  cele mot ne sona 
  par deu il m a trai et grant pechie i a  
qant ot ce dit iacob si s est dou lit leuez 
a dant laban son oncle est li dolanz alez 
ses oncles li demande   biaus nies et que auez 
ie n oi mie rachel changie la m auez 
ne uos esmaiez mie sachiez que uos l aurez 
mais uoirement yy anz ancor me seruirez 
qant seront acompli auoec uos l en menrez 
et lyam m autre fille demantres maintendrez  
n i a que aconter dont i remest yy anz 
de lyam cele laide si angendra anfanz 
plusors en engendra de petiz et de granz 
uenuz est a laban qu il uoet ses couenanz 
rachel li a liuree lya ot ses anfanz 
et il l a espousee noces en fist molt granz 
et bien uoet que s en aille ses bons oncles labans 
ce li a dit laban   biau nies tu t en iras 
rachel ma bele fille auoec toi en menras 
lyam ne ses enfanz ici pas ne leras 
partirai mon auoir la moitie en auras 
mon or et mon argent parmi le partiras 
tout a ta uolente ia ne m en blameras 
ie l otroi  dist iacob   tout issi com dit l as  
ne demora grantment cil auoirs fu partiz 
cheuax chamax et pors et uaches et brebiz 
laban auoit zz deu tout d or qui estoit fins 
rachel les a amblez si les a en sauf mis 
puis demandent congie et s en uont do pais 
de deuant met iacob ses femes et ses fiz 
et trestout cel auoir qu il ot iluec conquis 
de la terre d aran iacob s en est tornez 
laban a quis ses diex qu il uoet aorer 
sachiez molt fu dolanz qant il n es pot trouer 
a sa feme est uenuz por ses diex demander 
et cele li respont   ia les a faiz ambler 
iacob qui les emporte et ie l ferai tuer 
par la foi que doi dieu n em puet uis eschaper  
il a dit a ses homes qui molt en sont dolant 
  iacob en ua com lerres mes diex en ua portant 
il m a fait molt grant honte bien est aparissant 
alons tost apres lui qu il ne s en uoist gabant 
icil q en iert saisiz n en aura ia garant 
la teste n en soit prise tout issi le commant  
ne uos ferai lonc ceaus uont aconsuant 
iacob garde arrier lui uit son oncle uenir 
qant il pres aprocha si uost son niers ferir 
ansuz de lui le boute par meruillos air 
  par foi  ce dist labam   iacob au departir 
ne deussiez mes diex ne ambler ne tolir 
car por aus aorer quidoie ie garir 
se tost ne les rendez pres estes de morir 
oncles  ce dist iacob   enten a ma raison 
ie t ai molt bel serui maint ior en ta maison 
ta fille m as donnee o l auoir q en menom 
pri toi ne l me tolir par maluaise raison 
tes diex que me demandes certes pas n es auom 
se tu sor nos les troeues molt bien le t otriom 
que cil perde la uie sanz nule raancon  
rachel qui ot les diex les a mis dessoz soi 
iluec honi rachel et ses diex et sa loi 
puis li a dit li peres   fille ie uieng a toi 
ie ai perduz mes diex peres n adoise a moi 
ueez com ie sui grosse c est d anfant par ma foi 
taste soef mes flans ma fille bien l otroi 
ci n a nul de mes diex ne ie pas n es i uoi  
laban icil prodom est arrier retornez 
iacob o sa maisnie en est auant alez 
de son frere a poor qu il ne soit ancontrez 
esau qant le sot molt fu gries et irez 
les homes de sa terre a toz a soi mandez 
il lor a dit tantost   signor o moi uenez 
et de iacob mon frere tantost me uengerez  
qant oi de son frere iacob qu il dut uenir 
molt par ot grant poor ne uos en quier mentir 
il ne set en quel terre il s em puisse foir 
et bien set que ses freres est de molt grant air 
dont fist une orison com ia porrez oir 
  aide diex biaus peres qui tot le mont crias 
qui adam nostre pere a t ymage formas 
et de lui feis eue a feme li donas 
fruit ot em paradis et tu li commendas 
qu il n en maniassent mie ne l tenissent a gas 
tes commanz depecerent et tu les en getas 
et noel nostre pere dou deluge sauuas 
garis moi de mon frere par la uertu que as 
sire ie sai et croi que tu bien le pues faire 
tu sez que esau mes frere est de mal aire 
par le conseil ma mere que ne m en poi retraire 
oi sa beneicon molt li fis grant contraire 
o yy torbes de genz sire ne sai que faire 
passai le flunc iordan apres la mort mon pere 
o un petit baston me sui mis el repaire 
se ie n ai ton conseil ne me sai quel part traire 
donne moi bon conseil que bon le sez donner 
cui tu uoes consillier il ne l estuet douter 
bien sai mes freres uient si me uoldra tuer 
ie ferai cest auoir tout deuant moi mener 
s il le uoet detranchier et trestout decoler 
ainzqu il l ait tout ocis se porra molt lasser 
sire se nos aidiés tost porrons trepasser 
ie me commant a uos por ma uie sauuer  
esau est uenuz ensamble o lui sa gent 
qui de lui fere mal auoient grant talent 
et auoient iuré trestout communalment 
n eschaperoit iacob ainz morroit tot auant 
signor ice sachiez trestot certainnement 
cil qui diex uoet aidier n a nul ancombrement 
et qant il uit son frere son auoir et sa gent 
il l est alez baisier se l recut bonement 
receu a iacob ses freres com amis 
otroia li partie en trestout som pais 
iacob iut o rachel si engendra zz fiz 
ce fu ioseph li sages li prex et li gentis 
c est cil qui fu uenduz en la terre d egyps 
ancor i sont les granges et li celier antiz 
qu il fist fere en egypte par plusor lius sostiz 
ce fu icil iosep que iacob tant ama 
il leua par matin a som pere conta 
  enten peres di fiz et tes peres l orra 
un cham ui de bon blet ne sai qui le sema 
en icel ble meur chascuns de nos antra 
et chascuns de mes freres soia gerbe et loia 
ie et uos et ma mere et chascuns s abeissa 
des gerbes uers la moie chascune s enclina  
qant si frere l oirent si orent grant tristor 
entr aus en ont parlé comme faus boiseor 
  iacob li nostre peres croit trop cest songeor 
se il puet esploitier il en fera signor 
il nen a de nos cure il nos toldra l onor 
se l poons ancontrer morz soit a deshonor  
or consaut diex ioseph par sa sainte doucor 
sonia zz autre songe som pere l a conté 
  li solaus et la lune biaus peres par uerte 
et dou ciel les estoiles perdirent lor clarte 
et qant g i regardai tout fu enluminé 
par foi  ce dist li peres   nostre sires serez 
sor moi et sor uoz freres sire fiz regnerez  
et respondirent li frere   ia cel ior ne uerrez  
qant entendi li peres qu il se uont correcant 
il sailli suz em piez ne l dist pas en oiant 
  que est ce q entre uos alez si murmurant 
fuiez ensuz de moi menez l armaille el champ  
et il leuerent suz et ont fait son commant 
et respondi ioseph   il n ira mie atant 
pere il uos ont honi car il sont mal enfant 
malement ont erré d une uostre soignant 
o li ont tuit geu s en sont em pechie grant  
qant ce oi li peres forment se correca 
dou pechie qu il ont fet forment li anuia 
or set qu il sont en crieme et diex s en uengera 
ce fu mis en oubli et li tens trepassa 
ne reuindrent si fil que nesuns d ax n osa 
iacob en fu dolanz ioseph en apela 
  ua tost si quier tes freres  et il li otroia 
  ua tost si quier tes freres porte lor a mangier 
il sont espoanté ie ne les ui des ier 
et ou les trouerai droit a sican les quier  
et cil i ua tantost qu il n i crient ancombrier 
qant il uint a sican a son col le mangier 
n en i a nul troué n ot en lui q airier 
et uns hom li a dit qu il n i furent des ier 
  sez me tu ou il sont di le moi bacheler 
amis a dotami les en ui toz aler 
et chamaus et brebiz ui deuant aus mener 
saches mon escient la les porras trouer  
ioseph o son mangier n i uost plus demorer 
uers dotami s en ua que ne uost arrester 
qant le uirent uenir si pristrent a parler 
  uez ci le songeor et car l alons tuer 
n ou ferons  dist ruban   il n estra pas ocis 
ia certes de noz mains n i aura sanc malmis 
car il est nostre freres n est pas nostre anemis 
ie sai une cisterne si soit la dedanz mis 
iluec remaingne tantque il i soit porriz  
il le disoit por ce qu il uoet qu il soit gariz 
et que il le uoloit au pere rendre uif 
ne demora c um pou este uos marcheanz 
qui uers egypte aloient tot lor chemin erranz 
a la loi de la terre saluent les anfanz 
ioseph lor ont uendu sol por yy besanz 
et qant le uoit ruban molt en deuint dolanz 
conseil pristrent entr ax qui n est pas auenanz 
ont prise une cote toute l ont dessiree 
dou sanc d une brebiz l ont bien ansanglantee 
uenu sont a lor pere et si li ont donnee 
et dient que uns leus a sa char deuoree 
qant iacob l entendi la coulor a muee 
l iaue dou cuer li est en ses biax iex montee 
et contreual sa barbe menu recercelee 
la soie uesteure a toute dessiree 
  oiez signor  fait il   com male destinee 
la chars de mon bel fil qui est a mal alee  
detrait sa barbe blanche durement se pasma 
qant uint de pasmison la cote regarda 
toz ses prochains uoisins deuant lui apela 
la cote dolerose de son fil lor mostra 
  signor q en dites uos cist dolanz que fera 
morz est mes fiz iosep diex qui me le rendra 
ahi biaus fiz ioseph tes peres que dira 
he las dolans pechierres por qoi l i anuoiai 
que n i ala uns autres ainc ne m en apensai 
he diex car me respon di moi se mais l aurai 
las com sui angoissex iamais ne le uerrai 
sire qui mainz lassuz di por qoi l engendrai 
por qoi l ai ie norri qant issi perdu l ai 
consilliez moi signor certes ou ie morrai 
molt m est mal aueré que de lui proposai 
biaus pere car m ensaingne ou querrai mon anfant 
tu sez bien biau doz sire que ie l amoie tant 
ahi beste sauuage diex te doint honte grant 
qui as ocis ioseph et as beu le sanc 
les os et la char tendre as deuoré ou champ 
biau uis bele faiture com auoies cuer franc 
ha diex por qoi feis tant bele criature 
et qant tu l eus fait por qoi n en preis cure 
hai ioseph mar ui uostre bele faiture 
ne naistra a piece hom de la toie estature 
ueritax esties ce est ueritez pure  
adont rechiet pasmez dessor la terre dure 
or oiez de rachel pas ne s est oubliee 
en la maison entra dolante escheuelee 
uit pasmé son signor a terre chiet pasmee 
qant uint de pasmison la cote a esgardee 
ele ert toute sanglante et toute dessiree 
ele geta zz cri come feme forsenee 
ice sachiez por uoir se bien fust escoutee 
que la uoiz fust oie bien loinz de la contree 
qant ot finé son cri molt tendrement plora 
ioseph son chier anfant docement regreta 
  biaus doz fiz  dist rachel   ta mere que fera 
molt fui ioiouse et lie qant iacob t engendra 
et qant fus nez en terre grant ioie demena 
molt soef te norri nus ne te correca 
or estes morz biaus fiz uostre mere morra 
ausi fera uoz peres bien sai ia n en uiura 
hai lasse dolante com sui desconsilliee 
ioseph mes biaus amis com sui por uos irie 
com estoie de uos penee et trauillie 
hai beste saluage com par fus enragie 
la char de mon biau fiz por qoi l as tu mangie 
lasse dolante feme que n i fui anuoie 
il ne fust or pas morz sa chars fust espargnie 
iacob des or tendrons dolerose maisnie 
n ai cure de leece iamais ne serai lie  
or oez de ioseph le beneoit anfant 
en egypte l en mainnent o aus li marchant 
li rois l a acheté s en a fait son commant 
il l a mis ou pertrin ou trauail soffri grant 
puis ses despensiers auques ala auant 
et puis ses seneschaus si com trouons lisant 
et ot puis en sa garde toute egypte la grant 
il fu biaus bachelers et plains de grant bonte 
et si ne fu pas fiers plains fu d umilite 
molt par fu charitables molt amoit uerite 
n ert pas luxuriex ainz ere en chastee 
ainc par lui ne fu hom a tort deserité 
et li rois faraons le tint en tel chierte 
que le regne d egypte li a tout commandé 
ioseph estoit molt sages bel serui son signor 
qant li rois le franchi molt li fist grant honor 
sor toutes criatures ama il son signor 
certes et tuit l amoient li grant et li menor 
tuit disoient antr ax   fiz ert d empereor  
ainc ne fu hom en terre tant haist traitor 
ne home de la terre qu il seust boiseor 
ne ainc a son conseil n anma ancuseor 
ioseph estoit molt biaus et ot sage parole 
tant l ama la roine que toute en deuint fole 
par foi ce est damages qant tent a tele escole 
la roine ert molt bele et auoit la char mole 
qant ioseph puet tenir si le bese et acole 
dolanz en fu ioseph qant uit la fole amor 
molt crei et ama faraon son signor 
bien sout que la roine queroit sa deshonor 
bien s en garda ioseph tantque uint a zz ior 
que li rois tint sa cort en som palais haucor 
entor lui furent conte baron et aumacor 
dont rotent et uielent harpent cil iougleor 
ioseph fu seneschaus auant fu apelez 
lors li a dit li rois   amis auant uenez 
alez por la roine ca suz la m amenez 
uolentiers  dist ioseph   puisque le commandez  
dou palais est issuz et en la chambre antrez 
  dame li rois uos mande primes a moi parlez  
ioseph saisist la dame et li dist   ci seez 
s aurez a moi a fere dame mais n en parlez 
miex uoldroie estre morz et en zz feu getez  
qant s aparcoit la dame que ioseph ne l fera 
et que sa uolante mie n acomplira 
si a pris som mentel et dou col li sacha 
et puis a hautes uoiz com deables cria 
li rois oi la uoiz forment s en meruilla 
il coru en la chambre la roine troua 
trestoute escheuelee demende li qu ele a 
  ioseph le me uost fere son mentel i laissa  
li rois qant oi ce sachiez molt fu irez 
issuz est de la chambre el palais est 
adonc a ses barons antor lui apelez 
  signor mi bon ami zz conseil me donez 
de ioseph que ferai en chartre le getez 
bien en serez uengiez se croire nos uolez 
demain sera panduz et au uent encroez 
hai dolanz pechables por qu en donnai denier 
ne dedans mon ostel por qoi m ot il mestier 
de ce fis ie que fols qant g en fis despensier 
puis en fis seneschal por honir ma moillier 
uoir ce dist li uilains par foi en reprouier 
tost ou tart se repant q alieue pautonnier 
por qoi m a il forfait ie l auoie tant chier 
ie en fis seneschal de grez et uolentiers  
il n ot plus que dire tantost fu enchartrez 
sachiez que laidement i fu ioseph ietez 
la dedanz en la chartre a yy homes trouez 
le ior i furent mis et le ior ancusez 
andui furent au roi sergent molt honorez 
boutilliers fu li uns de la cort molt amez 
l autres est dou prestin riches et assasez 
signor en cele chartre auoit molt de serpans 
ele estoit molt pullante et oscure dedans 
molt orent grant soffraite ice sachiez lonc tans 
n es ala uiseter ne amis ne paranz 
ne uos ferai lonc conte molt estoient dolant 
tuit furent oublié d aus n estoit nus porpens 
mais n es uost oublier li rois omnipotens 
une nuit se dormirent mais danz ioseph uilla 
las furent et dolant chascuns songe sonia 
et qant il s esuillerent chascuns le sien conta 
ioseph pas ne dormi mais molt bien escouta 
  ie soniai  dist li uns   or enten a moi ca 
que li rois faraons ou pretrin m apela 
q aportasse ferine li rois me commenda 
si fis ie sor mon chief mais li uenz l en osta 
uns corbiaus ma corbeille detrait et depeca 
par foi  ce dist ioseph   icist demain pandra 
ia par home qui uiue raancon n en aura  
dont respondi com sages par foi li boutilliers 
  ne me doi pas haster ne estre bobanciers 
ice que i ai songié dieu le di ie premiers 
lui le di et ses angles bons me soit et non gries 
ie sonioie nuit g estoie boutilliers 
et que a molt grant ioie m ert renduz mes mestiers 
si seruoie a cheual com bachelers legiers 
trestuit m i honoroient s en estoie molt liez 
par ma foi  dist ioseph   ne uos iert esloingniez 
amis  ce dist ioseph   par foi bien gariras  
puis dist au pristeor   amis tu periras 
ainzque uaingne le uespre demain pandus seras 
boutilliers biaus amis lors de moi penseras 
certes iusq a tierz ior ton mestier raueras 
molt feras que cortois se de moi merci as 
qant en aucune guise de moi parler orras 
amis molt uolentiers ne t oublierai pas  
li pretissieres fu droit as forches menez 
panduz fu uoirement ses songe est auerez 
et li boutilliers fu de la chartre ietez 
et ioseph li dolanz i est toz sex remes 
assez i ot soffretes toz i fu oubliez 
entresque a zz ior que uos oir porrez 
que li rois faraons com sages et senez 
se coucha en zz lit ou s estoit reposez 
li rois somilla tantque il fu andormiz 
sonia li rois cel soir qu il ueoit yy espiz 
les yy chargiez de ble les yy uuiz et failliz 
en zz champ les ueoit ice li fu a uis 
regarda d autre part uit herbe en zz larriz 
herbe i auoit molt bele et li prez ert floriz 
et enz enmi cel pre yy grasses uaches uit 
et yy s on les ardist ia sains n en issist 
dou songe q a ueu li rois s en esperist 
donc a mandez ses clers par tout iones et uiels 
manda toz ses barons et toz ses consilliers 
donc uienent li uilain apres les cheualiers 
de par tout son roiaume a anuoiez ses bries 
que n i remaingne nus tant soit ne prex ne fiers 
et qui tost n i uenra a la mort iert iugiez 
et il i sont uenu nus ne s en est targiez 
li rois lor a son songe et dit et deuisé 
mais il n i a nul d aus q en sache uerite 
ez uos le boutillier le roi a apelé 
  sire ie sai zz home q en dira uerite 
qui est il  dist li rois   ne me soit pas celé 
sire ne l os nomer por qoi ne m est loé 
a il uers moi meffait oil par uerite 
qui est ne l nomerai tout li soit pardoné 
amis or le me nonme c est ioseph l anchartré 
ca uien parole a moi biau sire uolentiers 
garde ne l me celer n ies tu mes boutilliers 
oil sire por uoir mais ne t os correcier 
a me il riens meffait oil de ta moillier 
est ce ioseph li sers qui fu mon aumosnier 
ua moi tost a la chartre fai lou aparillier 
et cil i coru lors qui le fist uolentiers 
droit au roi l amena uoiant ses cheualiers 
signor ioseph estoit forment descolorez 
que de nul cheualier n i estoit uisetez 
molt se sont meruillié qant il fu amenez 
et plus qant au conseil fu tex hom apelez 
puis l apele li rois   amis auant uenez 
se mon songe me dites certes et esponnez 
ie ne sai que ie die toute ma grace aurez 
or dites donc biau sire sempres m esprouerez 
or parole biau sire et ie tes sers l orrai 
par ma foi uolentiers ioseph ie l te dirai 
l autre soir m endormi et en dormant soniai 
que g estoie en zz pre tout flori le trouai 
herbe i ot et aumaille yy en i esgardai 
en icele paisture mais molt meruillai 
que grasses ui les plus m en aprochai 
les autres ui molt maigres adonc si m en tornai 
donc laissai cel aumaille antrai en zz sentier 
adonc trouai zz champ trestout prest de soier 
la reui yy espiz ioseph mentir n en quier 
les yy chargiez de blet les uuiz et sechier 
neporqant uerdioient pris m en a meruillier 
or me diras iosep se me sez consillier 
se cest songes me diz si rauras ton mestier 
si te pardonrai tout le plait de ma moillier  
ce li respont ioseph   bons rois or m escoutez 
diex est molt uostre amis droiz est que lui amez 
bien uos est li chiers tens par songe demostrez 
par les espiz chargiez yy anz plante aurez 
par les yy qui uuit furent le chier tens atendez 
l aumaille que ueistes paistre parmi les prez 
les grasses senefient yy anz plante aurez 
les maigres que ueistes qui paissoient delez 
famine auront de paistre yy anz ia n en doutez 
et si q en toute egypte nule n en trouerez 
ioseph  ce dist li rois   par uerite le sai 
que molt ies sages hom tom mestier te rendrai 
ie uoil que soies sires ne m en entremetrai 
por qoi n est pas raisons primes m escondira 
de qoi de la roine ioseph oublié l ai 
sire  ce dist ioseph   par ma foi si ferai 
ne l ai pas oublié ne ne l oublierai 
ici est tes consaus ainc por ce ne l mandai 
certes  ce dist li rois   manconge est bien le sai 
sire  ce dist iosep   uostre plesir ferai 
ie l ai bien comparé mais ainc ne l me pensai  
tout som millor barnage a li rois apelé 
qant sont deuant le roi ioseph ont demendé 
et molt se meruillerent qant il l ont esgardé 
et bien ressambloit home de mort resucité 
  dites rois faraon ou a cist conuersé 
en enfer ou soz terre ou en chaitiuete 
molt a le uis pali taint et descoloré 
por qoi est il si maigres toz est deffiguré 
de qoi est il si pales ou a il demoré 
ne connoissiez ioseph seneschaus fu iadis 
ieté l ai de ma chartre ou il fu pieca mis 
et por qoi n est il morz moi samble qu il est uis 
molt est descoulorez molt a maigre le uis 
ce n est pas de merueille n i ot pas ses deliz 
en chartre a demoré or l en auons fors mis 
biau sire et uos por qoi mon songe li mostrai 
et il quue uos en dit la uerite en sai 
entre ci et yy anz issi entendu l ai 
aurons si grant chierte toute ma gent perdrai 
que tuit morront de faim dou regne m en fuirai 
se ie n en ai conseil et por ce uos mandai 
icist hom est molt sages son conseil en crerai 
se uos le me loez son mestier li rendrai 
mais par ma foi ne sai se nos l i porrons traire 
qu il s en uoille antremettre ne qu il le uoille faire 
por qoi por ma moillier qui li fist le contraire 
ma moilliers ot grant tort car ele est de mal aire 
molt set bien les yy ars assez set de grantmaire 
molt set d afaitement et molt est debonaire 
s il est tex com uos dites si fetes cest afaire 
de loinz somes uenu metrons nos au repaire  
li baron dou pais ont ioseph apelé 
seneschal en ont fait d egypte le regne 
tuit feront son comant ce li ont afié 
pris ont congie dou roi si s en sont retorné 
sergenz et escuiers a ioseph apelé 
cex qui miex le seruirent ainzqu il fust enchartré 
donc s en ua par egypte ne s est asseurez 
les maistres charpantiers a toz a soi mandez 
puis ont dedanz cel an mil granges manouré 
et il les a amplies trestoutes de bon ble 
il fait fere celiers et soz terre foir 
granz tonnes i fait mettre et de bon uin amplir 
plus de mil en fist fere ne uos en quier mentir 
la gent de la contree qant le uoient uenir 
et panre lor aumaille et le blet departir 
et fait toz les greniers de ble molt bien amplir 
les barons de la terre fere tout som plaisir 
tuit le uont anclinant tuit le uoelent seruir 
toz les premiers yy anz a tel uie menee 
bien a fait mil celiers en chascune contree 
de uins les a ampliz de bone char salee 
les greniers et les granges dont fu granz renomee 
en chascune sa garde a tres bien commandee 
arriere ua au roi a toute sa maisnee 
qui de la grant ourainne ces yy anz fu lassee 
qant furent li yy an acompli et passez 
la gent com il soloient si ont lor blez semez 
dont retraient les yaues et li airs est muez 
signor par toutes terres est uenuz tel chiertez 
li blez est toz failliz herbe ne croit em prez 
dont muert par tout l aumaille plain en sont li fossez 
si font porc et brebiz n en i a nul remes 
par pou le premier an ne sont tuit affraé 
ainzque passast cel an uont molt affebloiant 
a cenz et a miliers uont tuit lor pain querant 
uont en terre qant pueent les racines maniant 
li riche qui estoient uont le ble demandant 
n em pueent point trouer duel en demainnent grant 
donc muerent li uieil home et apres li anfant 
lors uienent tuit au roi cil d egypte la grant 
  faraon rois puissanz uostre gent secorez 
sire tuit i morrons se pitie n en auez 
semees sont noz terres ne reuient pas li blez 
nostre aumaille se muert herbe ne croit em prez 
sire de faim morons tuit en somes anflez  
li rois qant uit la gent molt tendrement plora 
il les uit toz anflez molt s en adolousa 
sachiez n i ot orgueil ne pas ne lor mostra 
ainz lor dist em plorant mie ne lor cela 
  signor ioseph me plaist sire est sire sera 
chaez li tuit as piez de uos merci aura 
criez li tuit merci et pitiez l em prandra 
tuit li criez merci de som ble uos donra  
tuit demandent ioseph et uont en sa maison 
  aiés de nos merci que nos ne perisom 
se n en auez merci certes tuit i morron 
preste nos de tom ble molt bien le te rendrom  
adont plora ioseph si lor dist sa raison 
  uolentiers bone gent nos uos em presterom  
il fait batre les blez par toute la contree 
s es fait uaner molt bien la paille en est uolee 
ioseph a a chascun sa mesure liuree 
dont il porra par an gouerner sa maisnee 
chascuns prant sa mesure si com li fu liuree 
la paille de cel blet fu en l yaue getee 
l yaue fu forz et roide si fu tost aualee 
par trestoutes les terres fu la famine granz 
muerent uieil et petit et ioene et ferranz 
granz i fu la famine ele dura yy anz 
molt pres fu afamez iacob o ses anfanz 
yy en auoit li sires molt prex et molt uaillanz 
qant il ne sot dont paistre molt en deuint dolanz 
or et argent auoit se blet poist trouer 
mais il n en troeuent tant dont eust zz disner 
il ne lor pot aidier ne lor a que donner 
ne set quel conseil prandre ne quel part doie aler 
deu apela souent que l daingnast regarder 
que la mort li donast por dou siecle torner 
ne ueist ses anfanz ne morir ne anfler 
a un ior li prodom en l iau regarda 
si uit paille floter molt s en esmeruilla 
uint arrier en maison ses anfanz le conta 
  enfant ie ui or paille q aual l eue flota 
par foit ne sai d ou uint ne ne sai ou ala 
ueez se ele est loing querre la couendra 
or em prenons conseil li quex de uos ira  
  aprestons nostre nef  ce lor a dit ruban 
  ce me samble molt bien prenons or et argent 
ensamble o nos si naions durement 
la dont la paille uient la a ble uoirement 
uiex que tuit i aillons oil et sagement 
ne sauons en quel terre trouerons le fromment 
ne la terre le pais ne la gent  
li anfant dant iacob ont lor nef aprestee 
tant ont nagié amont que la mer ont trouee 
molt par fu bons li uenz tost l orent trespassee 
toz iorz contre la paille tantq egite ont trouee 
dont traient a droit port s ont lor nef arriuee 
puis s en sont fors issu si uont par la contree 
molt se firent lie qant uirent la plante 
pain trouerent a uendre si en ont achaté 
li yy retornerent a lor nef sont 
li autre uont auant le roi ont demandé 
ensaingne lor ioseph molt l ont bel salué 
  sire saus soies tu  parfont l ont ancliné 
ioseph les resalua n es a pas auisez 
  dom estes uos anfant d un estrange regne 
de ierusalem somes biau sire a nos entent 
la famine i est granz si i muerent la gent 
ca somes anuoié or auons et argent 
si te prions por deu qui maint en oriant 
aies de nos pitie uent nos de ton froment  
qant parler les oit respondi bonement 
  estes uos compaingnon ou uos estes parant 
nos somes yy frere uerite uos dirom 
les yy en ceste terre l onzime en maison 
coment a non uoz peres iacob l apele lon 
uostre peres uit il sire nos l esperom 
et icil petiz freres comment a il a non 
biau sire beniamin est uiex mais iones hom 
et que queistes ca ble nos uos en donrom 
ou sont uostre autre frere biau sire en la nef 
uolentiers les uerroie sire uos les uerrez 
faites les tost uenir nul n en i oubliez 
sire a uostre congie isnelement alez 
n en laissiez nul arriere seurement uenez 
aportez bon argent bone mesure aurez 
qant uos irez de ci ia ne m en maldirez  
dont commence a plorer qant les uit retornez 
iosep connut ses freres molt bien les auisa 
souint li de som pere molt tenrement plora 
deuant lui uoit ses freres molt bien les esgarda 
il prist l or et l argent et le ble lor liura 
portei l en ont es neis la nuit les correca 
qu il prist or et argent en lor sas le muca 
qant il orent mangié le congie lor dona 
  signor  ce dist ioseph   uos en deuez aler 
ne sui mie li rois ia ne l uos quier celer 
le roi de ceste terre uoil que sachiez nomer 
il a non faraons forment se fait douter 
ie sui ses seneschaus sa terre ai a garder 
si uos uoil zz grant sens ici dire et mostrer 
il n aura ia merci d ome quui uoet ambler 
se il panre le puet que ne l face ancroer 
ie ne l di pas por ce uos samblez bone gent 
diex uos doint bien aler et diex uos doint bon uent 
que uos n aiés en mer ne peril ne torment  
et cil ont pris congie si s en uont bonement 
mais il ne seuent mie le plait qui les atent 
ioseph a pris sergenz apres aus anuoia 
qanqu il deuoient faire trestout lor ansaingna 
  alez  fait il   as sas gardez que dedans a 
se riens i pert li rois il se correcera 
larron sunt et cil lerres qui ca les anuoia  
cil ont bien retenu ce qu il lor commenda 
as neis en sont uenu partie ens en antra 
qant uirent les sergenz uenir issi armez 
li frere dant ioseph lor sont ancontre alez 
  signor que querez uos ueoir uolons uoz neis 
ne uolons que dou nostre nule rien em portez 
mal serions bailli et tout deseritez 
li pors de cest riuage si nos est commandez  
ce dient li anfant   et uos dedanz antrez 
s il i a riens dou uostre por deu si le prenez  
li sergent sont tantost dedanz la nef antrez 
la trouerent l auoir qui dedans estoit mis 
li frere dant ioseph furent loié et pris 
puis les ont commandez as homes dou pais 
au seneschal les mainnent qu es a em prison mis 
ioseph prist yy sergenz s es as neis tremis 
ioseph de cel pais a les homes mandez 
donc furent si yy frere deuant lui amenez 
a ses piez li chairent merci li ont crié 
cil qui la sont uenu les ont molt esgardez 
demandent qui il sunt qui la sunt presentez 
  larron sont de bien loinz d un estrange regne 
ie les paiai molt bien qant lor uendi le ble 
ne d aus ne me pris garde mon tresor m ont amblé 
apres aus anuoiai s es auons retornez 
g es recui uolentiers et do mien lor donnai 
qanque il demanderent trestout lor otriai 
donai lor a mangier et bien les doctrinai 
que sagement alassent nes dieu en apelai 
q a droit port les menast et puis m en retornai 
puis pris cest mien sergent apres aus anuoiai 
icest auoir trouerent que ci em present ai 
par foi se l me loez trestoz les panderai  
qant li anfant l oirent si plorent tendrement 
molt douterent iosep et le sien iugement 
soef parla ruben qui li uint a talent 
  ce sont no uieil pechie qui nos sont em present 
que feismes iadis et menu et souent 
de ioseph que uendistes sor mon deffendement 
par foi grant mal feistes mal nos en est couent 
par foi mi tres biau frere ne uos en quier mentir 
fait auez le pechie tart est au repentir 
nos somes ci aluec n em poons departir 
damerdiex nos consaut n i a fors dou soffrir  
cil quida que ioseph ne le peust oir 
trestuit plorent et crient que il quident morir 
qant de cel iugement les uirent reuenir 
  signor  ce dist iosep   zz petit m entendez 
ainzque uos les iugiez uoil que uos m escoutez 
une parole distrent ne sai s est ueritez 
ia soit ce que il soient trestuit larron proué 
il m ont ici antr ax et dit et raconté 
que il sont yy frere n i est pas li mainznez 
issi l esprouerai uoil qu il soit amenez 
et qant il iert uenuz et a moi presentez 
s en ferai mon plaisir ostages em prenez 
ostages penrai ie et si le choisirai 
coment a cist a non ruben se l retendrai 
dessique a zz terme que ie uos nomerai 
yy iorz ruban itant te garderai 
s au terme ne uenez sachiez ge l panderai 
le meffait qu il ont fait trestout lor pardonrai 
amenez uostre frere par itant uos croirai 
desliiez les trestoz s es laissiez consillier 
tres bien les garderai n i aura nul dongier 
n i aura ia soffraite de boiure et de mengier  
cil ont dit   uolentiers or pansez dou nagier 
a nostre terme mis se poez repairier 
amenez moi celui que me nonmastes ier 
gardez que uostre n i ait nul destorbier 
biau sire seneschaus le congie demandom 
par foi  ce dist ioseph   et nos le uos donnom 
gardez que destorbier de uoz genz n en aiom 
au terme q auez mis certes tuit reuenron 
et nostre petit frere se uis est amenron  
dont respondi ioseph   n i ait nule oquison 
parfitement creez ne uos en mentirom 
que se ne l amenez que nos cestui pandrom  
cil ont leué lor sigle el repaire s ont mis 
a droit port sont uenu que diex lor fu amis 
tuit baiserent le pere et ont le ble fors mis 
  par foi  ce dist iacob   ie n ai pas toz mes fiz  
dont responent li frere   remeis est el pais 
ha las dolanz por qoi que nos fumes tuit pris 
s i remest en ostage sera ruben ocis 
qui le deliuerra uostre fiz beniamins 
coment iert beniamins en la terre menez 
autrement iert ruben ocis que chier auez 
a uos il terme mis que uos repairerez 
oil yy iorz ie quit trop demorez 
par foi ie en morrai se uos ne l me rendez 
prenez tost beniamin a la nef le menez 
diez uos doint bien aler par les soies pitez 
que ruben soit deliures qui por uos est remeis 
uoirs diex omnipotens qui feis paradis 
qant eus fait adan la dedans le meis 
o sa moillier la bele que de son cors feis 
et par toi fu noeis dou deluge garis 
tu temtas abreham mes peres fu ses fiz 
tu li rouas ocirre qant tu li tremeis 
ton angle de lassuz ainzqu il l eust ocis 
et des mains esau fui ie par toi partiz 
ie uos depri biau sire rendez moi mes amis 
et si aiés merci de ioseph mon biaus fiz 
li yy fil dant iacob ne s i sont demoré 
antré sont en lor nef s ont lor uoile leué 
tant l ont par mer menee q a port sont arriué 
et sont uenu a terre le terme ont bien gardé 
tant ont le seneschal et quis et demendé 
qu il ont lui et ruben en zz grenier troué 
ou il a paisanz auoit fait liurer ble 
si se sunt abaissié puis li ont ancliné 
ioseph qant uit ses freres grant ioie demena 
et lor freres ruben damerdeu mercia 
ioseph uit beniamin entr ax le regarda 
si tost com il le uit toz li sens li mua 
bien sout que s ert ses freres qant la chars li trambla 
entre ses braz le prist molt tendrement plora 
assist le delez lui et yy foiz le besa 
qant l ot assez baisié son non li demanda 
  biau sire beniamin issi m apele lon 
uit donques nostre peres ne sai s est uostre ou non 
mais bien sai que le mien laissai ie en maison 
uos ne nos connoissiez comment uos connoistrion 
ne somes d une terre ne d une nation 
si somes nos comment tres bien le uos diron 
cist autre me uendirent por poure raancon 
icist yy me uendirent a pou ne fui tuez 
ne fussent marcheant ia n en fusse eschapez 
si ai a non ioseph fors zz seul sui puisnez 
li songes que soniai lor est bien auerez  
qant l oirent li frere adonc se sont pasmez 
dont quiderent tuit estre pandu et afolez 
mais ioseph les a toz ensamble releuez 
plorant lor dist   mi frere ne uos desconfortez 
li pechiez que feistes uos soit toz pardonez 
pardonez moi mi frere ice que uos ai fait 
qant ie uos fis loier certes molt fis grant lait 
et mis l or en uoz sas uenir uos fis a plait 
pardonez le moi frere que nul corroz n i ait 
ie uoil auoir mon pere ce sachiez antresait 
amplissiez bien uo nef ie uoil que tost soit fet 
or uos aparilliez metez uos el repaire 
bien serez conraé com anfant debonnaire 
amplissiez bien uo nef et m amenez mon paire 
dites que ie sui uis uaingne a moi sanz retraire 
la femine iert yy anz si fera grant contraire 
sire uostre message deuonmes nos bien faire 
si tost com nos porrons nos metrons au repaire 
sire a uostre congie nos nos apresterom 
nos uos auons meffait et merci uos criom 
issai uost diex que fust nos le uos pardonnom 
sire puisq estes uis no pere le dirom 
il a grant duel au cuer nos l esleecerom 
qant nos de uostre uie noueles li diron 
et ne demorra gaires que a uos l amenrom 
o uos menez ruben beniamin retenrom  
de bons pailes d aufrique ses freres conrea 
et les neis a amplies grant auoir lor dona 
en lor nef les a mis a deu les commanda 
qant uint au departir molt tendrement plora 
tant a sis sor la riue com il les auisa 
qant plus n es pot ueoir arriere retorna 
son frere beniamin par la main en mena 
robe li fist taillier de bon paile qu il a 
molt bien aparillié annel d or li donna 
cil qui sunt en la nef ne tarderent noient 
lor uoiles ont leuez si ont coru au uent 
bien sont uestu de pailes molt ont or et argent 
quequ il aient troué il n en sont pas dolant 
molt sont lie de lor frere molt siglent liement 
molt en mercient deu trestuit communement 
des painnes des trauaus q ont eu em present 
uenu sont a droit port molt on eu bon uent 
ne sont pas issu fors com poure prisonier 
ancois en sont issu com riche soldoier 
bien sont aparillié et ont assez deniers 
li pere estoit pesanz n estoit mie legiers 
ne demora c um pou uint li zz messagiers 
soauet li conseille en l oreille d arriers 
  sire uos ne sauez uo fil sont cheualier 
biau sire ne uos ment fui de ci pautonniers 
et tu comment le sez ce n est pas lor mestiers 
par la foi que uos doi ne ment au mien espoir 
uos m en poez bien croire ie uos ai dit tot uoir 
uenez en auoec moi si les porrez ueoir 
tuit sunt uestu de pailes riches a grant pooir 
et a toz cex q en uoelent departir lor auoir 
tant ont or et argent riche sont tuit uostre oir 
diua ne m en mentir ne seroit pas sa uoir 
leuez uenez ueoir ie ne me puis mouoir  
n ot pas li uallez finee sa raison 
qant antrerent si fil tuit dedanz la maison 
molt bel le saluerent si firent que baron 
  nos somes repairié molt grant auoir auom 
pere de uoz yy fiz noueles aportom 
en egypte la large nos ne l te celerom 
ilueques les laissames et nos por toi uenom 
li uns est beniamins l autre iosep a non  
qant oit nomer iosep iacob si s est leuez 
il auoit les cheuex menuz recercelez 
si estoit ses chapiaus d une part aualez 
li prodom ert molt uiex ses fiz a regardez 
il les uit toz de uestuz et conraez 
  dites ua quel gent estes qui de ioseph parlez 
il fu morz yy anz a et por qoi me gabez 
certes grant pechie faites que l me ramenteuez 
biaus peres iosep uit nos ne te gabons pas 
bien le saches por uoir ne l tenez mie a gas 
ha diex se ge l uerrai oil tu le uerras 
puis uoldroie morir biaus peres n i morras 
est il o uos uenuz nenil a lui iras 
nos te ferons zz lit en la nef si gerras 
si irons en egypte iluec le troueras 
aidiez moi mi anfant sostenez moi mes braz 
alons nos en enfant n i quier plus demorer 
faites faire lit et la nef aprester  
donc sailli suz iacob qui ne pooit aler 
dou solier ou il fu se prist a aualer 
il estoit si tres uiex que il soloit croler 
zz pou et si soloit a grant painne parler 
dont crie a haute uoiz   mi fil or dou haster  
dont li a dit ses fiz ruben molt bonement 
  alez biau sire peres plus atempreement 
qui ies tu qui paroles sire ie sui rubant 
de mon fil me di uoir ne me mentir noient 
pere il est en egypte sires de cele gent 
li rois ne s entremet de riens outreement 
ioseph en est toz sires et depart le forment  
donc antrent en la nef et siglerent au uent 
qant uindrent en la nef aual l eue siglant 
iacob ouri les iex la teste ua crolant 
  qant uendrons a la nef dites moi mi anfant 
biaus peres uos i estes  dient cil en riant 
et qant uerrai mon fil que i ai desirré tant 
par foit hastiuement nos l alons aprochant 
bien i uenrons demain a l aube aparissant 
or uos gisez biaus peres si irez tout dormant 
ha las  ce dit iacob   ne sai se tant uiurai 
oil  ce dit ruben   bons pleges en serai 
biaus fiz comment iert ce ie le uos mosterrai 
ie quit uos me gabez onques ne l me pansai 
ne faites a gaber certes ie l i laissai 
et beniamin o lui qant d egypte tornai 
et saluz uos manda et ie uos saluai 
ne l entendistes uos par foi ie ne le sai  
l ondemain au matin qant l aube fu creuee 
q ele fu espandue par tote la contree 
a droit port est la neis maintenant arriuee 
dont ont li fil iacob bien lor nef aancree 
lors s en issi iacob a toute sa maisnee 
este uos la nouele et la granz renomee 
que uenuz est iacob en icele contree 
adonc i ua iacob o sa grant aunee 
qant ioseph uit som pere tel ioie a demenee 
ne uos em porroit estre la moitiez acontee 
qant s ont antrebaisié bien une grant luee 
dou pere et de l enfant a duré l assamblee 
ioseph qant uit som pere si plora tenrement 
li peres qant le uit ne l connut tant ne qant 
  ou est mes fiz ioseph dites le moi rubant 
cil qui uos baisa peres orainz tant longuement  
adont plora ioseph et d egypte la gent 
qui dou fil et dou pere ueist l ambracement 
l un l autre regreter issi tres doucement 
et eust geuné yy iorz entierement 
sachiez ne li preist ia de mangier talent 
  par foi fiz ie quidoie que fussiez estranglez 
d aucun ors ou de beste sauuage deuorez 
dolanz fui si chai en granz enfermetez 
et diex en soit loez qant ci estes trouez 
et por qoi me guerpistes ne l fis par ueritez 
cui fu li uestemenz qui me fu aportez 
ie ne sai de quel sanc fu toz ensanglantez 
peres ne fu pas miens que sauoir le poez 
quit que a sican ioseph uos anuoiai 
que qeissiez uoz freres issi uos commendai 
issi le fis biaus peres le mengier lor portai 
par ma foi si me pristrent por qoi ie l uos dirai 
ne uos souient biaus peres dou songe que soniai 
fustes pris por le songe a grant painne eschapai 
marcheant m achaterent et o aus m en alai 
li rois de ceste terre qant me uit bel anfant 
deniers dona por moi et or au marcheant 
et fui mis el pertrin ou trauail souffri grant 
li rois par sa merci puis me fist si puissant 
signor me fist d egypte tuit firent mon commant 
ma dame m acusa bien en fu connoissant 
en chartre mettre tost et isnelement 
ie n oi qui me pleuist fors deu omnipotent 
il m a bien deliuré come le sien sergent 
or sui ci deuant toi si ferai ton commant 
or escoute biaus peres ice que te dirai 
a mon signor irons a lui te mosterrai 
ioseph ce uoil ie bien si le 
de l onor qu il t a faite et as piez li charrai 
tuit li serez sergent et ie ses sers serai 
qant uos uerrai ensamble si uos acorderai 
deuant le roi d egypte trestoz uos baiserai 
o ma beneicon et puis si me morrai  
molt estoit uiex iacob de grant antiquite 
son chapel en son chief s en est au roi alé 
antor lui l ont si fil trestout anuironé 
et qant uindrent au roi si li ont ancliné 
li rois pharaons s est de son siege leué 
dant iacob a baisié et molt l a honoré 
li rois manda ses homes d egypte la contree 
manda les par sa chartre qui molt fu redoutee 
dont fist une grant feste qui molt fu renommee 
qant iacob en la sale uit la gent aunee 
pria que sa parole fust de toz escoutee 
adont de par le roi fu la pais commendee 
iacob se leua suz dist parole menbree 
  sire rois pharaon entendez ma raison 
que diex qui nos gouerne nos doint beneicon 
signor bien le ueez que ie sui molt uiex hom 
uos ne nos connoissiez nos ne uos connoissom 
nez sui dou ual d ebron d une autre region 
la gisent nostre ancestre se deu plait la gerrom 
adans i gist sanz faille qui fu li premiers hom 
et dame eue sa fame si com lisant trouom 
la genz qui de lui uint diex pas ne les ama 
ne ses commanz durement s en uenia 
signor et dou deluige noel en ressauua 
de lui et de ses oirs cest siecle restora 
de lui uint abrehans que diex tant par ama 
que de som premier fil li sires le tenta 
il li roua ocirre par pou ne le tua 
si ot non ysaac mais diex si l espargna 
ie sui ses fiz par foi qui deuant uos esta 
signor ie sui molt uiex ne le uos quier celer 
ie fui fiz ysaac si com m oez conter 
qant dou siecle mortel dut li prodom torner 
i oi sa beneicon bien la me pot donner 
mes freres esau me uost deseriter 
chaca moi dou pais que ie ne pou rantrer 
ie la roi deu merci ancor l ai a garder 
cist sont mi yy fil que ci ueez ester 
bien a yy anz ou plus que ie n i poi rantrer 
que ie perdi ioseph que ie tant pou amer 
deu merci troué l ai en ceste region 
cui diex prist en sa part il n a confundison 
deuant icel signor que deu l apele lon 
signor donner lo uoil ma grant beneicon 
trestuit i partirez et nos bien l otroiom  
et respondi li rois   ioseph est sages hom 
bien sai qu il m a gari et toute ma meson 
toute ma gent d egite de grant chaitiuison 
lui achatai a serf mais or le franchirom 
tant praingne de ma terre en sa possession 
menant soient si frere et il soit riches hom  
signor qui adonc fust a icele assamblee 
et fust dedanz la sale qui tant est granz et lee 
de pailes portendue et toute ancortinee 
diroit que tex leece ne fu mais demenee 
donc a iacob li uiex sa destre main leuee 
la barbe ot longue et blanche menu recercelee 
sa grant beneicon lor a a toz donee 
enapres yy iorz ont grant ioie menee 
toz antiers yy iorz cele feste dura 
il ont le congie pris et li rois lor donna 
ioseph saisi la terre li rois li otroia 
il i mena ses freres et si lor commenda 
la fist fere maison som pere i herberia 
et ne demora gaires que a sa fin ala 
ioseph l en fist porter en ebron l enterra 
la li fist sepouture et puis s en retorna 
ioseph est en egypte o ses freres remeis 
bien a gardé le regne li yy an sont passé 
si frere sont iluec et i sont ostelez 
et ont prises lor fames si croist li parantez 
bien i mestrent mil anz que tuit furent passez 
ioseph cils sages hom est a sa fin alez 
de lui uindrent anfant et sont moltepliez 
que li regnes d egite en fu toz ancombrez 
sages hom fu ioseph sage furent si fil 
ioseph fu iluec morz et ou ual d ebron mis 
molt a les pans d egypte ses linages porpris 
et cil de la terre ont ensamble zz conseil pris 
signor or entendez si oez ma raison 
ie ne uos di pas fable ne ne uos di chancon 
clers sui poures de sen si sui zz iones hom 
nez sui de ualencienes hermant m apele lon 
ne sai se uos sauez que en lisant trouom 
diex ne garde a persone se ele est granz ou non 
len a souent grant aise em petite maison 
de petite fontainne toz se saole lon 
tout ce di ie por moi ie sui zz petiz hom 
chanoinnes sui et prestres faiz par election 
signor ice sachiez i ai bon ansaingnement 
et si ai d autre part tres bon adrecement 
l exemplaires m est bon toz iorz l ai em present 
c est la dame dou mont celi ai uoirement 
qui porta le signor qui siet en orient 
et cex a ambraciez qui sont en occident 
de sa mere et de lui ai le commendement 
or oez biau signor de cele auerse gent 
com il la gent ioseph ont enhai forment 
toz les ont faiz tuer tuit sont mis a torment 
trestuit uindrent au roi a ses piez s ont getez 
li rois fu fiers et fel suz les a releuez 
forment est irascuz ducement airez 
  est ce besoinz signor dites ne l me celez 
oil molt granz biau sire uostre regne perdez 
li linages ioseph est issi sormontez 
sers fu a uostre ancestre por deniers achatez 
iusqu a zz pou de terme serez deseritez 
plus sont ia de yy que ione que barbez 
alez uos en arriere car tuit seront tuez 
sachiez ie menderai trestoz mes cheualiers 
mes uauassors trestoz et toz mes soldoiers 
mes barons de ma terre par tout ira mes bries 
n i remenra li iones non meismes li uiez 
mais ie lo c on n ocie nesune des moilliers 
la terre iert deliure n en i remenra piez 
et uos soiés tuit prest sire molt uolentiers  
ce firent li message qui lor fu commandé 
il ne demora gaires tuit furent assamblé 
ne uos ferai lonc conte tuit i furent tué 
illuecques ot maint home maint anfant decolé 
uoir nus n en set le compe diex set la uerite 
entre yy cheualiers ont zz enfant troué 
qui molt par estoit biaus n ert pas de grant ae 
il ne l ont pas ocis en l eue l ont geté 
en zz augel l ont mis de dras enuolepé 
l augel est molt petiz par la mer ua flotant 
et aual et amont le ua l iaue boutant 
lez la sale zz riche home la s ala arriuant 
li sires l a troué ioie en demainne grant 
si bien le fist norrir com s il fust son anfant 
de la soie biaute se uont tuit meruillant 
trestuit cil qui estoient en egypte la grant 
ice fu moyses que diex par ama tant 
les dames qui remestrent de cele ocision 
eles pristrent signors de cele region 
s en uindrent tant milier que conter n es poom 
ensamble s assamblerent si firent grant raison 
zz d aus se leua sus parla com sages hom 
  signor ie sai molt q a cort terme morrom 
en la terre ou nos somes nul droit nos n i auom 
soit entre nos zz maistres a cui nos nos tenrom  
tuit dient   ce est droiz et nos bien l otroiom  
moyses ont leué par grant election 
  ioses li nostre ancestres nez fu d autre regne 
la terre qu il ot ci n ert pas de s erite 
et cil qui de lui uindrent l ont molt chier comparé 
li petit et li grant tuit i furent tué 
nos somes de lor filles ce est la ueritez 
nos n i auons nul droit ce est la ueritez 
molt par est faus li hom ce est la ueritez 
qui autre deserete et li tolt s erite 
ie l sai par noz ancestres qui l ont chier comparé 
biau sire moyses se uos plaist entendez 
uos estes nostre maistres ansaingnier nos deuez 
uos fustes en ebron et la terre sauez 
ge l sai bien par les morz que portez i auez 
au roi prenez congie trestoz nos en menez 
certes se ce ne faites tuit i serons tuez 
se or a bon talent demain li iert muez  
lors respont moyses   uolentiers le ferai 
la dessuz en cel mont premierement irai 
au gloriex dou ciel et si l apelerai 
de cest conseil a lui bien me consillerai 
il me donra conseil et ie le retenrai 
et reuenrai a uos trestout le uos dirai 
se deu plaist et il uoet bien uos deliuerrai  
qant ce ot dit moyses trestuit s en sont tornez 
en la piece de terre s en est toz sex remeis 
il estoit sages hom molt est bien porpansez 
cist hom estoit cornuz signor uos ne l sauez 
tornees sont les cornes com uos ueu auez 
les coifes c ont es chies li euesque sacrez 
por ce que il n ont cornes ce lor est destinez 
si ont coifes cornues sachiez par ueritez 
qant ce fu porpansez dessus zz mont monta 
a orisons se mist damerdeu apela 
et diex li aparu gaires ne demora 
qant le uit moyses docement l aora 
  parole a moi biau sire et zz tiens sers l orra  
dont parla nostre sires maintenant dit li a 
  bien sai que en egypte ma genz ne demorra 
faraons rois d egite contraire te fera 
n es em porras mener molt me correcera 
assez li feras signes ia por ce no laira 
saches q en la mer rouge la mort en receura 
pran aaron o toi garde ne demorer 
et ceste uerge ausi que ie te uoil doner 
di li de moie part que laist ma gent ester 
sanz destorber les last outre la mer passer 
et se ce ne uoet faire fai ma gent assambler 
s es mainne toz ensamble iusq a la roge mer 
la feront sacrefice si com m orras conter 
de chascune maison qui auoir le porront 
zz ione aingnel tout blanc auuec aus porteront 
tres dessuz lor autex que il iluec feront 
trestuit communement les sacrefieront 
qant iert sacrefiiez en rost si le cuiront 
et qant il iert rostiz trestuit suz se caindront 
n ierent pas deschaucié mais tuit se chauceront 
enten bien moyses et puis le mangeront 
a cex qui nul n en ont a trestoz en donront 
se il riens en remaint dedans le feu l ardront 
adont passeront mer le roi ne douteront 
donc prandras ceste uerge que t ai ci aportee 
droit a la mer iras qui est e longue et lee 
ferras i de la uerge que ie t ai ci donnee 
ele departira la uoie iert granz et lee 
parmi la rouge mer conduiras ta maisnee 
et li rois te siura o sa grant aunee 
en la mer iert la uoie trestote deliuree 
mais ice saches tu la toie iert ainz passee 
de la uerge i ferras tost sera rassamblee 
de la gent faraon n iert ia point eschapee  
moyses descendi sa uerge en aporta 
prist o lui aaron et au roi s en ala 
que sa gent li laissast forment s en correca 
moyses n en fu gaires mais belement s en ua 
l aingnel sacrefierent si con diex commenda 
tuit sont ancoragié a la mer les mena 
fiert la mer de la uerge et ele deuisa 
il mist sa gent dedanz et outre les passa 
li rois faraons a toz ses homes mandez 
apres cex s en ala qant les ot assamblez 
ne redouta la mer apres en est passez 
et moyses li sages qant fu outre passez 
fiert la mer de la uerge ne s est pas oubliez 
et la mers se rassamble et cil i son remeis 
anclos de toutes pars n en est nus eschapez 
la remest faraons n en est nus retornez 
d iluec dans moyses en zz desers torna 
cele genz des gius ensamble o lui mena 
molt i furent lonc tens et molt s i trauilla 
yy anz i remestrent que len ble n i sema 
la lor plut diex sa manne a mangier lor donna 
et moyses la roche de la uerge toucha 
granz eues en issirent a boiure lor donna 
li giu s en tornerent a grant seducion 
moyses que qerez nos loi uoloir auons 
et respont moyses   a deu la demandrom 
ieuner nos couient et nos ieunerom 
et dites a qanz iorz zz en i metrom 
el mont de synai illuecques l escriurom 
dessique reuenrez trestuit ieunerom  
el mont de synay moyses s en ala 
et les yy iorz ilueques ieuna 
molt l ama nostre sires qant la loi li donna 
en unes beles tables l escrit et aporta 
partie de la gent que el desert laissa 
de ces yy iors que yy ne ieuna 
aincois distrent antr ax   morz est ne reuenra  
l autre partie dist   il uit et si uiura  
adonques s aunerent icele auerse gent 
  faisons  font sil   zz deu trestout d or et d argent 
qui nos garantira trestoz dou grant torment 
qant la manne faudra assez aurons forment  
donc assamblerent l or trestuit communement 
si firent zz ueel q aorerent lor gent 
li deables d anfer s estoit mis la dedans 
saillir cel ueel tant loinz com zz arpant 
signor l une partie n i uost pas aprochier 
ne onques moyses ne uoldrent correcier 
ainz ieunerent tuit ades por lui aidier 
il oient la dedanz braire cel auersier 
il quident ce soit diex trestuit cil pautenier 
moyses o sa loi se mist el repairier 
signor a ces cuuers fu la manne donee 
yy iorz chai plainne en fu la contree 
dementresque le lois fu a deu demandee 
molt fu de moyses longue la demoree 
par ceaus la qarantainne ne fu pas ieunee 
ainz ont prise la manne que diex lor a donnee 
es fosses dessoz terre l ont reposte et boutee 
molt croient el ueel la genz maleuree 
se adonc fu saluage ancor n est pas senee 
qant moyses ot fait ice que il dut faire 
congie a pris a deu si s est mis el repaire 
qant il uint el desert oi cel ueel braire 
le deable dedans qui molt est deputaire 
estut et escouta ne sout que poist faire 
oit cele gent crier molt li uint a contraire 
arriere uost aler arriere se uost traire 
les tables uost froissier ne uost que la lois paire 
moyses fu dolanz si s en ala auant 
ancontra cel ueel qui si aloit tripant 
e dedanz le deable qui si aloit braiant 
esgarda cele gent qui l aloient siuant 
et entr aus com chaitif grant ioie demenant 
  par foi  dist moyses   ce n est pas auenant  
mais qant uirent lor maistre si se uont retrairant 
tuit se traient arriere et tuit se uont mucent 
ne uos ferai lonc conte ne n irai delaiant 
trestuit s en sont foi li petit et li grant 
et li bous de ueaus est remeis en estant 
