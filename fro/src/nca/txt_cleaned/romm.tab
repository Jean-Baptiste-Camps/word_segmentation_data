mi sire noble li lions 
o lui auoit toz ses barons 
a icel terme et a ce point 
que li leus fu en si mal point 
que il ot la keue perdue 
yy iorz ot ia sa cort tenue 
et sachiez bien de uerite 
que mout en i ot assenblé 
de meint pais de meinte terre 
sanz ce que les enuoiast quere 
tuit li baron uienent ensenble 
fors sire renart ce me senble 
et sire ysengrin l ordrené 
que renart auoit coronné 
par quoi il li conuint lessier 
la keue quant ala peschier 
por ce ot ysengrin le chanu 
renart auec lui retenu 
que il n ose a cort uenir 
ne la cort le roi maintenir 
si auoit auques de reson 
qu il le lessoit por achoison 
et por ice et por la doute 
de ce que ne l amoient goute 
la gent le roi n iert mie coie 
ainz meniuent et font grant ioie 
grant ioie font par le pales 
et chantoient chancons et lais 
et sonent timbres et tabours 
atant uint ysengrin li cous 
entr eus se tint tot en apert 
son cul aporte descouert 
que ne l auoit de quoi courir 
et quant il le uoient uenir 
si le commencent a gaber 
  ainsi ne deuez pas aler 
biau sire courez uostre tro 
estes uos de l ordre saint po 
qui aportez si grant coronne  
ysengrin nul n en aresonne 
aincois s en passe et ua tot droit 
la ou mi sire noble estoit 
illec se met a genoillons 
claime soi de renart le rous 
par qui il ert si atornez 
qu il a toz les guernons plumez 
et si a la keue perdue 
dont il a grant dolor eue 
que trop en a fet male garde 
mi sire noble le regarde 
si commence a rire mout fort 
  ysengrin  fet il   bien t a mort 
cil qui ainsi t a atorné 
mout t a malement coronné 
ne t est remes poil en la teste 
mieus senbles deable que beste 
biau sire ce m a fet renart 
par son engin et par son art 
et encore m a il pis fet 
mon esmouchoer m a tolet 
dont m a malement tempesté 
que quant ie uendrai en este 
les mouches me uoudront mengier 
et ie ne me porrai uengier 
si en sui corrouciez mout fort  
dist nobles   tu n as mie tort 
il t en poise s en ies iriez 
mes tu en seras bien uengiez 
que ie l ferai uenir a cort 
se l comparra ainzqu il s en tort 
ou estes uos sire grinbert 
or s est renart trop descouert 
or est trop aperz ses baraz 
alez le moi querre uiaz 
bien sai que tant est forsenez 
que se uos ne le m amenez 
nus autres ne l porroit auoir 
alez si li fetes sauoir 
que ie uueil que il uiegne a cort  
et grinbert deuant lui acort 
  sire  fet il   uostre plesir 
c est la riens que ie plus desir 
mout uolentiers ueoir irai 
se ie le truis si l amenrai  
a itant de la cort se part 
ua s en droit au chastel renart 
de qui la clamors est uenue 
a noble et a sa gent menue 
ia soit ce qu il fust ennoiez 
d ysengrin qui est escouez 
commande qu il se logent tuit 
com cil qui est de grant deduit 
dancent et balent et querolent 
taborent dancent et citolent 
a haute uoiz a longue alaine 
chascun de bien chanter se paine 
l un a l autre son chant auale 
tentist le pales et la sale 
du chant et de la melodie 
que demoine la baronie 
quant il orent assez balé 
assez tencié et ramposné 
estes uos dan grinbert le sage 
qui bien ot forni son mesage 
qui auec lui renart amoine 
atret l i a a mout grant poine 
par tens si comme nos quidons 
li ert renduz ses guerredons 
s or ne set mout renart de frape 
il est cheuz en male trape 
chascun sor lui ses denz aguise 
ysengrin qui au roi l encuse 
siet deioste les piez le roi 
se renart fu en grant effroi 
nus hom ne s en dut merueillier 
qu il est el derreain millier 
que tiecelin mout se conseille 
et la mesange s apareille 
por lui reter de traison 
et chantecler qui de prison 
iert eschapez par sa fauele 
ysengrin son conseil apele 
et ses amis a une part 
or est auenu mal renart 
bien poez sauoir et entendre 
n en ira mes sanz beste uendre 
brun li ours et tybert li chaz 
ont amené lor auocaz 
dient qu il le uodront greuer 
ia ne s en porra eschaper 
uolentiers s en tornast arriere 
s il poist en nule maniere 
mes a enuis ou uolentiers 
sera a la cort si sentiers 
tot droit a l entrer de la porte 
ua reculant mout le conforte 
grinbert et dit   n aiez peor 
mes de yy maus pren le meillor 
se tu t en tornoies deci 
si puez tu bien sauoir de fi 
uueilles ou non retorneras 
uers le roi garder ne porras 
renart ne t esmaier tu mie 
nus ne set com longue est sa uie 
renart soiez de biau senblant 
que zz ior uaut mieus que zz an 
coart doute toriorz la mort 
cousin soiez de biau confort 
fortune secort les hardiz 
si comme conte li escriz  
renart ot que cil li sarmone 
et que mout bon conseil li done 
prent cuer si s en entre el pales 
renart auant grinbert apres 
renart ne senbla pas uilain 
son cousin tenoit par la main 
la presse deront et depart 
n i a celui qui ne l esgart 
deuant le roi com ainz le uit 
s agenoilla et puis li dit 
  he rois le fuiz sainte marie 
uos gart et uostre compaignie 
et auec tot uostre barne  
et li lions l a regardé 
par grant fierte par grant orgueil 
renart le connut bien a l ueil 
mout par a grant poor de lui 
qu il crient qu il ne li face ennui 
mieus uosist estre aillors toz nuz 
qu en sa cort fust encor uenuz 
li baron sont tuit a repos 
par la sale n i ot si os 
que il face ne bruit ne noise 
li rois parla renart s acoise 
puis li a dit par felonie 
  ce salu ne uos rent mie 
rous uenimeus de pute foi 
autrement parlerez a moi 
ainzque issiez de cest ostage 
nos leroiz uos ce cuit bon gage 
au meins cele rousse pelice 
quant estoies dedenz ta lice 
ne quidoies mes reperier 
tot le mont cuides guerroier 
tant com torna bien ta roele 
nos as seruiz de la fauele 
mes meintes foiz as oi dire 
qu apres grant ioie uient grant ire 
et apres mol uent uente bise 
tant ua poz a l iaue qu il brise 
or cui ge bien sire renart 
qu il est brisiez de uostre part  
li rois parla renart escoute 
et dit que sa gent l oi toute 
  renart  fet il   a ton uiaire 
senbles bien beste deputaire 
bien pert as tez quieus est li poz 
plains ies de uenim comme boz 
onques zz ior ne feis bien 
mout a en toi de mal engien 
por ce que tant m as corroucié 
et ysengrin tant engingnié 
et por ce que tybert li chaz 
par ton engin fu pris au laz 
et brun li ours parmi le groing 
el chesne dont ostas le coing 
et por chantecler le baron 
queque tu preis en traison 
quant tu li feis les ieus clorre 
et por ce que tu uousis mordre 
dant tiecelins com tu fuz lierre 
et la mesenge ta commere 
par barat tolis son fromage 
et de lui em preis tel gage 
que tu li ostas a tes quanes 
yy de ses plus beles panes 
tel guerredon t en fere rendre 
q aus forches te ferai ia pendre  
renart sot mout d afitement 
si respondi mout sagement 
  biau sire sauue uostre grace 
onques ne fui de tel estrace 
qu a mon seignor face contrere 
ne chose que ne doie fere 
ie sui uoz hom et uos mi sire 
de moi ne deuez chose dire 
qui estre me doie a nuisance 
mes bien estes de la puissance 
que geter me poez de terre 
ne puis pas soufrir uostre guerre 
et si dot mout mes anemis 
mout me poise se i e mespris 
de riens qui a uos apartiegne 
mes non ai pas dont me souiegne 
tel uos ont fet le mal entendre 
et conté por moi entreprendre 
qui ne le porroient prouer 
menconge pueent il trouer 
mes au uoir dire sai ge bien 
que ie n i ai mespris de rien 
iames nul preudom n iert amez 
li plus loiaus ert plus blasmez 
foux est qui dit mes uerite 
plusor en sont deserité 
et de terre gitez a tort 
li menteor sont li plus fort 
bien le deussiez apercoiure 
qui menconge uos fet acroire 
ne nus ne uos decoiure 
et qui uos conte chose uoire 
yy a que me conneustes 
mes onques mes home n eustes 
qui por uos ait tant poine eue 
encor en ai la char rompue 
des granz trauaus dont i oi la some 
que ie por uos ale a rome 
a salerne et a monpellier 
por la mecine appareillier 
qui bone estoit au mal saner 
qui forment uos fesoit uos greuer 
aidié uos ai a mon pooir 
sire  dist grinbert   il dit uoir 
par dieu mestier uos a eu 
si uos ai or trop deceu 
uos qui dites qu il a meffet 
par dieu ne l uodroit auoir fet 
mout est uilains qui ce retret  
noble son corage refret 
  grinbert  fet il   bien auez dit 
ia de ce ne serez desdit 
bien puet estre qu il m a serui 
mes malement le m a meri 
c est uertez que mandai renart 
grinbert i fu de moie part 
qui bien li dist qu a cort uenist 
que ia en desdaing ne l tenist 
renart qui set de fauue anesse 
et de meinte fausse promesse 
respondi que bien le feroit 
et qu a la cort o lui iroit 
renart fist de l aler senblant 
tybert ua le chemin atant 
quant il furent a une uile 
renart qui sot de mainte guile 
l ostel a zz prouoire sot 
qui de lui mout fort se guetot 
en sa meson n ot nule entree 
fors zz boiot quant est fermee 
la ot tendu laz por li prendre 
renart fist a tybert entendre 
que par ilec soloit uenir 
et aus gelines auenir 
et tant i a soriz et raz 
bien en puet en pestre yy chaz 
tybert quida que uoir deist 
et que nul mal ne li queist 
touz estenduz dedenz se mist 
de grant folie s entremist 
que au partir se tint por fol 
li laz li descent sor le col 
il ne sot tant bouter ne trere 
que d ilec se poist retrere 
cil qui s estoient entremis 
dou laz tendre ou il fu pris 
quant oient qu il est em prison 
l un porte zz pel l autre zz tison 
et renart se met a la uoie 
qui n a talent que len le uoie 
tybert batent et donent cous 
li laz ront ou tenoit li cous 
desque tybert se sent a terre 
les grenons drece les denz serre 
si li auint bele auenture 
n auint plus bele a criature 
que li prestres i est uenuz 
deschauz sanz braies et toz nuz 
uint a tybert se l uolt ferir 
cil guenchist qui se uolt guerir 
le prestre a la coille prent 
sique il de riens ne mesprent 
bien sache et ce est la xxx 
le plus de la coille au prouoire 
menia ainzqu isist de l ostel 
n eschapa mes tybert d autel 
la pretresse est toute esbahie 
de la coille qui ert perie 
lasse fet ele malostrue 
ne serai mes chiere tenue 
mi sire a perdue sa ioie 
por quoi chiere tenue estoie 
or n aura il mes de moi cure 
quant il a perdu s ambleure 
or sai bien qu il m en guerpira 
quant il aidier ne se porra 
mout sui ore triste et dolente 
a ioie ai usé ma iouente 
il me donoit les bons mengiers 
et les biaus dras plus uolentiers 
or sai bien faillir m i estuet 
grant chose a en fere l estuet 
or a perdu son hardement 
li chaz l a serui malement 
en ce qu il demoinent lor duel 
tybert s en ist par zz boel 
renart s en fu pieca partiz 
ainsi fu li gieu mal partiz 
de ceste a fait sa plainte 
tybert des autres i a mainte 
bruns se replaint qu il le fist batre 
el chesne ou il le fist enbatre 
que charpentier orent ouert 
et lessié tot a descouert 
dist li que miel auoit dedenz 
il i cuida metre les denz 
son groing i mist et ambati 
renart les coinz en abati 
onques des coinz n i lessa zz 
parmi le groing retint dan brun 
or fu li las a grant dolor 
tote ot perdue la color 
renart ne fist forsque sorire 
quant il le uit en tel martire 
et dist a brun mengiez xxx 
tantque soiez toz saoulez 
ie m en uois et a grant eslez  
mout fet o uos mauues aler 
ia ne m en orrez mes parler 
i ai non renart biau sire brun 
cist gaainz n est pas tot commun 
uos uoulez tot auoir sanz faille 
ia n en fere uers uos bataille 
ainz le uos clamere tot quite 
ie n ai mestier de fere luite 
quant rampones ot traites 
loufes et moes fetes 
tornez s en est ne uolt plus dire 
mes dan brun n ot talent de rire 
le groing estraint et sache et tire 
ne l puet auoir s il ne l descire 
n estoit pas du tot a son chois 
li forestier uienent au bois 
yy estoient en la route 
quant uoient l ours l un l autre boute 
ge uoi zz ours dist li premiers 
or i parra frans forestiers 
que bien uoi qu aidier ne se puet 
or le prenons fere l estuet 
quant brun li ours les ot uenir 
adont ne se pot plus tenir 
ainz sache a li de tel air 
que tot le cuir fet departir 
d entre son groing et de ses ioes 
n en remest point entre ses xxx 
mes aincoisqu il s en fust ostez 
ot il bien batuz les costez 
de macues et de bastons 
issuz s en est a reculons 
renart l a tenu por musart 
arriere main gita hasart 
fuiant s en ua a longue alaine 
mes aincois ot soufert grant poinne 
et dant renart qui n ait confesse 
ne fine d errer ne ne cesse 
tantqu a l entree d une rue 
a brun l ors grant rampone rue 
biau sire brun et que me dites 
se estes moines ou hermites 
et se messe chanter sauez 
que uos si grant corone auez 
mout par auez uermeil le chief 
bien pert que fustes a meschief 
et que la force n est pas uostre 
li pis n est pas illeques nostre 
ainsi serui renart mon home 
par les sainz que len quiert a rome 
que ie bon droit lor en ferai 
se prouer le puis ie l pendrai 
lors refist brichemer son plaint 
et la mesange se complaint 
que quant ele le uolt besier 
et a lui se uolt apoier 
les denz gita por li combrer 
ainsi la cuida estrangler 
lors li orent ses eles oes 
atant resailli en son crues 
mout par fesoit grant desuerie 
quant uers lui pensoit felonnie 
mainte traison li a fete 
prendre la cuida en sohete 
ele estoit en foi sa commere 
et si le tenoit por compere 
mes ele dut sanz demorer 
le comperage comperer 
li gieus ne fu pas uers li biaus 
et renart fist que desloiaus 
qui son poil uoit ne le doit croire 
par nature fet a mescroire 
dame pinte se rest clamee 
qui de meinte gent ert amee 
de sa seror dame coupee 
que renart li a esclopee 
et yy mortes de ses serors 
dont ses cuers est en grant dolors 
grant mal a fet a mainte gent 
ia ne por or ne por argent 
ne l doit on lessier a iugier 
por ses felonies uangier 
li corbiaux est a cort uenuz 
et dit que droit li soit tenuz 
de renart qui prist son frommage 
et puis li fist si grant outrage 
que o ses denz le uolt saisir 
mes n en fist mie son plaisir 
qu il s apercut qu il le uolt prendre 
cil s en torna ne l uolt atendre 
renart qui set de tantes bufes 
li enracha yy des plumes 
bien le quida auoir sorpris 
par son enging et entrepris 
il li disoit qu il auoit plaie 
mes de lui ot male monnoie 
ne uos porroie pas retrere 
les maux l ennui ne le contrere 
que renart a fet a brun l ours 
a ysengrin et a plusours  
li rois parla comme senez 
et dist   seignor or m escoutez 
ysengrin s est a moi clamez 
de renart qui tant est blasmez 
que sa fame li a maumise 
et sor lui a sa force mise 
si uilment et en tel maniere 
com a une autre chamberiere 
touz ses pensers i fu forniz 
se droit n en ai toz sui honiz 
il en fu a serement mis 
por ce que il l auoit promis 
par deuant nostre connestable 
dou deliurer mes ce fu fable 
quant dut aler au saintuaire 
foi s en li roux deputaire 
or me conuient que droit en face 
si ne uueil que ma gent me hace 
quant rooniaux li uieus mastins 
qui reset de plusors latins 
et qui mout a fier le corage 
s est clamez queque el mesage 
l auoie tramis de ma part 
qu il me feist uenir renart 
dont li fist renart si grant honte 
que ie n en sai tenir le conte 
mes bien ai oi la nouele 
de quoi dant roonel l apele 
si dist que par sa traison 
le fist retenir em prison 
amuser le sot par parole 
et li dist d une cognogole 
que zz uilain auoit tendue 
lez une uoie deffendue 
que la gisoit zz saintuaires 
qui ert apelez saint ylaires 
et bien entendre li a fet 
que la redrecent li contret 
cil n en sot pas la uerite 
pensa qu il deist uerite 
tant li fist par enging acroire 
quida sa parole fust uoire 
cil qui sages estre soloit 
nus n est si sages ne foloit 
la l en fist renart le musage 
en l engin auoit zz fromage 
que zz uilain mis i auoit 
et renart mout bien l i sauoit 
a l abessier uit le fromage 
qui li fist rendre le paiage 
rooniaux ne fist pas que sage 
sailli auant prist le fromage 
ne uolt lessier que il n i morde 
au resachier estraint la corde 
qui desor le col li deuale 
paine et angoisse soufri male 
cil se faudoille et retorne 
et renart qui point ne seiorne 
et qui l ot mené comme fol 
le lessa pendant par le col 
renart li roux que mal feu arde 
li dist des uignes soiez garde 
bien fu li mastins deceuz 
des gardes fu aperceuz 
o macues et o tiniaux 
li ont tant auné les buriaux 
illec ont tant le las batu 
qu a la terre l ont abatu 
ne bret ne crie qu il ne puet 
simplement contenir l estuet 
a grant paine en eschapa uis 
si com il dist ge l uos pleuis 
il a fet mal a mainte gent 
ie n en prendroie or ne argent 
que ne l destruie ou ne le pende 
ou il n est tels qu il se deffende 
honte m a fet et uilanie 
trop ai sofert sa renardie 
quant il fu au concile oan 
deuant la feste saint iohan 
de brun l ors de tybert le chat 
et de moi qui par son barat 
auoit ysengrin escoupé 
il li auoit tot pardoné 
quant il prist la croiz por aler 
comme pelerin outremer 
si tost com de nos departi 
dant coart le lieure assailli 
de son bordon qui ert ferrez 
li a toz perciez les costez 
auec soi l en uoloit porter 
quant ca s en uint a moi parler 
por li prendre corut apres 
et mi baron tot a esles 
il n ot cure de nostre auel 
ainz se feri en son chastel 
ce fu uerite ie l asis 
mes onques ne pot estre pris 
iusqu a la nuit de rouoisons 
que bien sot que nos dormions 
lors fu de son chastel issuz 
a l ost s en uint les sauz menuz 
n i ot celui ne fust lié 
a arbre ou par keue ou par pie 
dont il fist mout que fel encrimes 
que il lia nes moi meismes 
puis en ala uers la roine 
que ueue a gesir souuine 
maintenant sor le cors li monte 
tost fu prez de moi fere honte 
quant dame noble s escriot 
si durement que il n i ot 
baron qui ne fust esueilliez 
de lui aidier apareilliez 
uers renart uoloient descendre 
mes a el les couint entendre 
que por force ne por pooir 
d ilec ne se porent mouoir 
ie meismes me fui leuez 
tant sachie que m en fui greuez 
a poi n oi queue rompue 
qui estoit forment estendue 
ainsi nos trestuit estions 
quant dant tardis li limacons 
sailli sus s ot l espee trete 
si a la besoigne si fete 
que il nos ot toz desliez 
il n auoit pas esté liez 
quant renart qui le mont conchie 
a ueu ce si torne en fuie 
et nos nos fumes mis apres 
si com il ert de son huis pres 
que il uoloit dedenz entrer 
tardis li uint a l encontrer 
qui mout ert preuz a grant merueille 
si l ot si pris parmi l oreille 
que por sachier ne por tirer 
ne uolt onques auant aler 
il me fu maintenant renduz 
si commandai qu il fust penduz 
as forches l auoient mené 
quant ie li oi tot pardoné 
por la requeste d ermeline 
qui mout ert cortoise meschine 
et quant fu as forches menez 
ne fist il bien que forsenez 
pele le rat illec murtri 
onques nul ame ne l senti 
puis s en foi une ualee 
ma gent ert tote apres alee 
quant uit qu il ne pot eschaper 
sus zz chesne prist a monter 
yy coigniees fis aporter 
commandai le chesne a couper 
lors s apensa qu il porroit faire 
et ne fu il bien deputaire 
zz petit uers terre s aproche 
en sa main tint une grant coche 
tel me dona delez l oreille 
la teste en oi toute uermeille 
a terre me conuint uenir 
onc ne me soi si bien tenir 
quant mi baron l orent ueu 
tuit sont a moi acoreu 
n entendent pas a lui gaitier 
et renart se mist au frapier 
et lors fis ge mon ban crier 
par tot pleuir et affier 
que quiconques le porroit prendre 
tot maintenant le feroit pendre 
tot ce ueistes et seustes 
sire grinbert que uos i fustes 
ainz puis ne pot estre tenuz 
mes or est il a cort uenuz 
trainez iert ainzqu il s en tort 
par le iugement de ma cort 
renart tot ce m auez uos fait 
qui bel ce est yy dahez ait 
toriorz nos auez fet moleste 
de uos se plaint chascune beste 
mes par ma barbe se ge puis 
et ie en mon conseil le truis 
quant uos de moi departirez 
iames beste n atraperez 
renart  fet il   trop ies haiz  
cil qui n estoit pas esbahiz 
ne trop hastiz en sa parole 
esté auoit a bone escole 
uers terre tint enclin le chief 
si fet senblant qu il li soit grief 
bien sauoit taire et bien parler 
et bien respondre et oposer 
quant il en a et lieu et aise 
or li couient que il se taise 
que il uoit le roi corroucié 
zz pou a son chief adrecié 
il n ot en lui riens que aprendre 
bien se sot garder d entreprendre 
au roi a dit qu il li otroit 
qu il puisse respondre par droit 
et au droit qu il dira s acort 
  tant en ferai n en aurai tort 
renart  fet noble   bien as dit 
ia en ce n auras contredit 
or di et nos t escouterons 
se tu dis bien nos nos tairons 
sire  ce dit renart   bien dites 
qui auez dit ne sui pas quites 
des aloignes que auez faites 
que uos auez desour moi traites 
de tybert et de la mesange 
m escondi bien commentqu il prenge 
et del corbel et de xxx 
que par moi ne fu esclopee 
n a chantecler ne fis outrage 
n a tiecelin de son fromage 
bruns li ours s est de moi clamez 
certes a tort en sui blasmez 
q ainz ne perdi par moi sa pel 
ne ne fis mal a roonel 
ne a mon compere ysengrin 
a tort m encusent mi uoisin 
las tant mal seruise i ai fet 
par bien fere ai ge le col fret 
chascuns le set n i a si fort 
que tel n i peche qui encort 
male grace m a dieus donee 
mes itels est ma destinee 
que ia si bien ne saurai faire 
que il ne me uiegne a contraire 
certes mout ai a cels bien fet 
qui or m ont porchacié cest plet 
uos m en auez or fet semondre 
et ie sui toz prez de respondre 
au iugement de uostre cort  
a ce mot ysengrin acort 
deuant le roi entre les autres 
et rooniaux li feus li uiautres 
la mesange et tybert li chaz 
et brun qui est de grant porchaz 
dame rosete la geline 
et dame pinte sa uoisine 
qui soloit pondre les oes gros 
et sire chantecler li cos 
tant font deuant le roi lor plainte 
n i a mestier parole fainte 
renart se seigne a main esclanche 
bien uoit que n i a mestier ganche 
or li conuient grant reson rendre 
grant poor a qu en ne le pende 
s or ne set renart de barat 
mar acointa tybert le chat 
c or est cheuz en malez meins 
mout sera bons retoriens 
se il sanz perte s en eschape 
sanz taillier chaperon ou chape 
la n ot mestier parole fainte 
de renart font au roi complainte 
et de tantes s ot encuser 
qu a poines se pot escuser 
ce dist noble   que uos est uis  
renart respont   ce m est auis 
sique bien connois par reson 
uers uos n ai nule mesprison 
sire sire  ce dist renart 
  ia dieus nen ait en m ame part 
se ge de mesfet me recort 
dont enuers uos eusse tort 
ia diront ce que il uoudront 
mes por ce riens ne me toldront 
s il uos plest qui mes sires estes 
ie sui sordiz de plusors bestes 
a tel ai porté grant honor 
qui or m a fet grant desonor 
ie sai que li torz n est pas miens 
toutes uoies uaintra li biens 
onques de riens ne m entremis 
de quoi deusse estre anemis 
dant ysengrin mon chier compere 
mes par l ame la moie mere 
a sa fame ne fis folie 
si l a mout por moi assaillie 
et prez sui du mostrer sanz faille 
ou par ioise ou par bataille 
ainsinc com len esgardera 
et que la cort le iugera  
isengrin est sailliz en place 
cuique il poist ne qui il place 
sa droiture uoudra prouer 
tot sanz menconge controuer 
noble commande que il die 
n i a celui que l contredie 
  renart  dist ysengrin   entent 
ie sui cil qui son droit atent 
des granz annuis que tu as fez 
que nos auons ceenz retrez 
ne me sont encor amendé 
si l auoit le roi commandé 
mout as or fet beste greuer 
ainzque te poist amener 
et des ioenes et des chanuz 
en as assez por foux tenuz 
por cels qui de toi clamor font 
et qui ci en present s estont 
par moi qui par toi sui honniz 
uueil que li plez soit hui feniz 
par la uerite m en irai 
ia se dieus plest n en mentirai 
que ie ne die tot le uoir 
se ge le puis aperceuoir 
ie n ai mestier de fere alonge 
ne de ci controuer menconge 
de traison te prouerons 
sique garanz en trouerons 
et mosterrai tot par raison 
et felonnie et traison 
bien en saurai l achoison dire 
se t en uoloies escondire  
renart respont   bien dit auez 
or dites comment le sauez  
dist ysengrin   bien le dirai 
ia uoir ne uos en mentirai 
mes comperes estes en loi 
si m auez mené en belloi 
plus de yy foiz que ie ne mente 
meinte beste as tu fet dolente 
bien l ont plusor aperceu 
que maintes foiz m as deceu 
or sai bien se cort ne me faut 
nos somes uenu a l asaut 
mout ai par toi maux endurez 
meintes foiz t en es pariurez 
de ma fame m as malbailli  
ce dist renart   tu as menti 
onc mal a ta fame ne fis 
ne uers toi de riens ne mespris  
dist ysengrin   certes renart 
ie l mousterroi de moie part 
que uos a force l asaillistes 
au tro trouer pas ne faillistes 
uoiant mon uousist ou non 
li batistes uos le crepon 
mout uos ui bouter et empaindre 
et durement la keue estraindre 
ilec la tenis tu por sote 
ne senbloit pas gieu de pelote 
ce ne porriez pas deffendre 
que ne uos ueisse descendre 
et uoz braies sus remonter 
ne m est honte du raconter 
mes se ie celer le peusse 
a nului dire ne l seusse  
ce dist renart   ia dieus ne place 
que ia tant a nul ior mefface 
q aie fet tel descouenue 
que ma commere aie foutue 
plus bas de l ueil si com uos dites 
donques seroie ge erites 
or puet on bien de fi sauoir 
que uos ne sauez honte auoir 
que ce auez amenteu 
dont li autre se sont teu 
mes n en deussiez tenir conte 
qu il uos torne a trop grant honte 
mes bien auez tel chose aprise 
que honte auez arriere mise 
bien auez uergoigne abessiee 
qui honniz ainsi t esposee 
le bouter et le soufachier 
fis ge tot por lui aidier 
bouter empaindre me ueistes 
bien sai que mal i entendistes 
mes ie ne l fis se por bien non 
or m en rendez mal guerredon 
ie l fis por bien et por franchise 
mes or m en rendez mal seruise 
que foux fis quant m en entremis 
or en estes mes anemis 
renart de tant te puez uanter 
bien sez a fouz messe chanter 
ce est bien chose conneue 
que mainte beste as deceue 
tu es de tel autorite 
q en toi n a point de uerite 
tant me conseillas en l oreille 
q entrer me feis en la seille 
et aualer ou puis dedenz 
la mele goute aies es denz 
a tote riens as tu fet honte 
nus n est qui en sache le conte 
tu deis qui la porroit estre 
laienz ou paradis terrestre 
ou il auoit gaaigneries 
et bois et plains et paaties 
nus ne pooit riens demander 
qu en ne peust laienz trouer 
et qui uoloit mengier poissons 
ou luz ou troites ou saumons 
tant en auoit com li plaisoit 
a sa uolente eslisoit 
de touz biens ert li leus garniz 
ainsi fui par toi escharniz 
ie quidai que deisses uoir 
mes ie ne fis mie sauoir 
mout m engignas a icele eure 
el seel entre sanz demeure 
et la corde se destorteille 
tu ieres ia en l autre seille 
ie fui pesanz et tu legiers 
traitres es et losengiers 
ie aualai et tu montas 
quant enmi le puis m encontras 
dont fu mes cuers iriez et tains 
mout ies de felonnie plains 
ie demandai que tu queroies 
tu me deis tu t en aloies 
c est la coustume qui auient 
quant li uns ua li autres uient 
d enfer estoies eschapez 
et ie i remes atrapez 
ilec remes tu t en issis 
de moi tel traison feis 
illeques soufri ge mesaise 
de boiure estoie a grant aise 
yy foiz me reclost sor la teste 
mout i endurai grant moleste 
li blanc moine me trestrent fors 
mes tant me batirent le cors 
de potences et de bastons 
qu il me mistrent a uentreillons 
de coux me firent tel aport 
qu ilec me lessierent por mort 
en zz fosse qui ert pullanz 
par la keue me mistrent enz 
et empres s en furent torné 
en ort leu m orent ostelé 
de puor dui estre creuez 
mout ai esté par toi greuez 
d ilec me parti a grant poine 
a poi que n i perdi l alaine 
encor m en duelent tuit li menbre 
mout sui dolent quant m en remenbre 
tu me feis aler peschier 
et en l eue tant acrachier 
toute la keue i oi gelee 
et a la glace seellee 
ne m en pooie departir 
sanz la keue perdre au partir 
isengrin diz le tu a certes 
q aies par moi eues pertes 
par foi tu paroles a force 
ta lecherie t en fist force 
tu estoies si besoigneus 
et de poisson si couoiteus 
tu n en quidoies preu auoir 
bien dit li uilains et sauoir 
que qui tot couoite tot pert 
bien dire en apert 
tel quide auoir tot a sa part 
qui du tot se deseure et part 
mout est honiz qui tot couoite 
qui son gaaing pert et s emploite 
desque tu les poissons sentis 
di moi por quoi tu t alentis 
que yy ou yy en retenisses 
mes por engigniez te tenisses 
se tu n en fusses tot chargiez 
mes por itant fus atargiez 
quant de uenir t alai semondre 
lors commencas zz poi a grondre 
quant ie fui anuiez d atendre 
si te lessai les poissons prendre 
se mal t en uint por quoi m en blasmes 
onques des poissons ne meniames 
renarz bien te sez escuser 
et genz par parole amuser 
ne porroie hui auoir retraiz 
les maux que tu m as diz et faiz 
toriorz m a tenu por bricon 
le ior que menias le bacon 
quant talant auoie de boiure 
lors me seus tu bien decoiure 
tu me deis que celerier 
t auoit ont fet d un grant celier 
en ta garde estoient li uin 
tot tens au soir et au matin 
la me menas dant fel cuiuert 
tu m as chanté de meint faus uers 
la me menas tu comme fol 
assez i oi batu le col  
ce dist renart   or as tu tort 
de ce sui bien en mon recort 
que tant beus que tu fus yures 
si te uantas que tu sanz liures 
chanteroies bien zz conduit 
lors commencas a si grant bruit 
que tuit cil de la uile i uindrent 
qui a grant merueille le tindrent 
qu en poi ge se ge m en foi 
quant i oi uenir si grant hui 
ie me mis tantost au grant cor 
que de morir oi grant poor 
retenuz i fui a par poi 
mes ie m en uing au mieus que poi 
auoir nos durent entrepris 
que il nos auoient sorpris 
se fus batuz a moi que tient 
qui mal chace mal li uient 
renart renart mout sez de boule 
tu t ies getez de meinte foule 
renart  fet il   de pute part 
ia me tenis tu por musart 
ou tu me feis grant corone 
d iaue chaude com a persone 
si grant si ample et si lee 
la teste en oi toute pelee 
ne me remest poil sor les ioes 
tu t en alas fesant tes moes 
de moi deuoies moine faire 
certes mout ies de put afaire 
par toi est ma char afoibliee 
aillors te crui si fis folie 
zz troncon me donas d anguille 
qu eus conquise par ta guile 
por moi fere plus alechier 
en meins leus m as fet trebuchier 
ie demandai ou les trouas 
por moi decoiure controuas 
que charretiers tant en portoient 
qu a bien petit ne les getoient 
a poi n auoient trop targié 
il s en aloient bien chargié 
des anguilles i auoit tant 
souent s aloient arrestant 
li cheual qui traient a poine 
la charrete qui trop ert plaine 
ie demandai par quel senblance 
i en porroie emplir ma pance 
tu me deis quant te trouerent 
qu en lor charrete te giterent 
et proierent qu assez meniasses 
et que le remenant gardasses 
tant m en alas amonestant 
que ie m en reuing au deuant 
et ie fis senblant d estre morz 
la fui ge batuz a efforz 
et de leuiers et de bastons 
q encor m en duelt toz li crepons 
n est merueille se i ai anui 
quant de toi uengiez ne me sui 
en zz des plus lons iors d este 
n auroie ge pas raconté 
les maux les ennuiz que m as faiz 
mes or est tant meuz li plaiz 
qu a la cort en somes uenuz 
se a droit en somes tenuz 
de toi aurai encor ueniance 
bien en ai en dieu ma fiance 
ie t ai menee loiaute 
et tu moi grant desloiaute 
quant m estordras queque nus die 
petit sauras de renardie  
renart respont par reconfort 
  sire ysengrin uos auez tort 
uos m encusez ne sai de qoi 
cil autre baron sont tuit quoi  
dist renart   por ce que diz trop 
tel i a qui uos tient por sot 
uostre reson est descouerte 
que menconge auez dite aperte 
et cil qui trop ment s ame pert 
hai renart trop ai soufert 
grant anui et ton desroi 
mes se g en ai congie du roi 
ia auras la bataille a l ueil  
renart respont   riens tant ne uueil  
por combatre son gage tent 
ysengrin et li rois le prent 
renart apres le suen tendi 
sique li rois bien l entendi 
bien dient li baron sanz doute 
que la bataille i afiert toute 
s or ne set renart d escremie 
mar uit la bataille arramie 
li rois demande ses ostages 
qui mout estoit cortois et sages 
a nul d euls n es a pardonez 
ysengrin a les siens liurez 
por lui a fet brun l ors entrer 
tybert li chaz et chantecler 
et le lieure sire coart 
ceus ot ysengrin a sa part 
renart en ot des mieus senez 
que il ot a sa part tornez 
bruiant et baucent le sengler 
qu il ot fet o soi assenbler 
et espinart le hericon 
grinbert son cousin le tesson 
cil firent a renart secors 
mout en pesa a brun li ors 
la bataille ont aterminee 
a yy iorz sanz demoree 
grinbert acreanta mout bien 
qu il ne l lairoit por nule rien 
qu il ne face renart combatre 
por l orgueil ysengrin abatre 
li rois a dit   estez em pes 
a uoz ostieus alez huimes  
li baron se sont departi 
malement ont le champ parti 
d entre renart et ysengrin 
que mout estoient mal uoisin 
renart n ert pas de tel puissance 
comme ysengrin mes sa fiance 
auoit renart en l escremie 
por ce ot la bataille arramie 
engingneus ert mes n ert pas forz 
se ysengrin li fet efforz 
de l se set courir 
et bien tapir por descourir 
son compaignon quant il a aise 
de fere chose qui li plaise 
tant s est entremis de l aprendre 
que nus ne l en porroit reprendre 
mout sot renart d engins plusors 
de luite de iambez de tors 
ainzq ysengrin baillier le puisse 
li brisera ou braz ou cuisse 
ysengrin entent mout a el 
em pes se tient a son ostel 
que el droit que il a se fie 
et renart en son cuer deffie 
se il le puet as poinz baillier 
forment le quide traueillier 
tant desire qu as poinz le tiegne 
ia ne quide qu a tens i uiegne 
mout li desplest en son corage 
et ia ne quide ueoir l eure 
que ele soit tant li demeure 
renart estoit en mout grant paine 
d armes querre en la semaine 
et ysengrin tot ensement 
porchace armes durement 
en grant porchaz est del haster 
et en poine de l aporter 
cote a quise et armeure 
escu et bone afeutreure 
chauces et iambieres bien fetes 
que a entor ses iambes tretes 
ses escuz si est blans trestoz 
la cote uermeille desouz 
baston ot de nefflier bien fet 
bien fu armez au ior del plet 
renart qui a meinz escharniz 
ne refu mie desgarniz 
assez auoit de bons amis 
qui de lui se sont entremis 
escu bien fet a sa maniere 
a commandé que len li quiere 
zz en ont quis qui fu tot iaunes 
en sa cote n ot pas yy aunes 
mout estoit bone et aaisee 
n ot chauce ne fust gamboisee 
zz baston ot d une aube espine 
qui mout estoit bon en pleuine 
en lui fu mout bien emploiez 
de corroies fu bien liez 
de chief en autre bien en tret 
ainsi armez a la cort uet 
et ysengrin s en est tornez 
qui mout estoit bien atornez 
este uos a la cort renart 
et ysengrin de l autre part 
et li baron sont tuit ensenble 
chascun a dit ce que li senble 
renart ne fu pas esperduz 
haut fu roongniez et tonduz 
et col et barbe se fist rere 
por le despit de son compere 
ysengrin l ot en grant despit 
et sa force prisa petit 
ainz n i deigna oster cheueil 
ia fussent assenblé son uueil 
mes ainzque il le tiegne as mains 
sera plus malades que sains 
mout desirre qu aus poinz le tiegne 
ia ne quide qu a tens i uiegne 
hermeline fu en freor 
por dant renart et em poor 
et percehaie et malebranche 
mout par estoit la dame franche 
et renardiaus tuit li troi frere 
faisoient grant duel por lor mere 
auec lor mere en la tesniere 
por renart font a dieu proiere 
chascun le proie et aore 
que il le guerisse et secore 
de son anemi l escremisse 
q en la bataille ne perisse 
ainsi si fil en lor meson 
font chascun a dieu oroison 
por lor pere qui tant les aime 
quant il les uoit biaux fuiz les claime 
hersenz prie por son seignor 
que dieus li face tel anor 
que ia de la bataille n isse 
et que renart uaintre le puisse 
que mout soef li fist la chose 
en la tesniere ou ert enclose 
ia par lui n en issist complainte 
mes ysengrin qui l ot atainte 
en fist complainte dont li poise 
mout a en lui bele borioise 
tuit sont a cort et poure et riche 
ysengrin metra en la briche 
renart s il puet en la bataille 
n i uaudra son engin maaille 
quant li rois uit sa gent menue 
la ou la bataille ert tenue 
brichemer fist auant uenir 
por acorder et por tenir 
le iugement de la bataille 
et prie que par le droit aille 
brichemer est uenuz auant 
et dit qu il fera son commant 
a soi a tret yy des barons 
qui furent des plus hauz renons 
li lieparz i fu le premiers 
qui mout ert corageus et fiers 
et baucenz qui ot le gros cors 
et mi sire bruiant li tors 
cist yy sont auant uenu 
touz les plus sages sont tenu 
que fussent cel ior en la place 
n i a celui qui bien ne l face 
zz grant iugement maintenir 
et une cause soustenir 
cist yy uont a zz conseil 
dist brichemer   mout me merueil 
se renart osast ce penser 
dont nos l ooumes acuser 
a roonel et tybert 
et a brun l ours qui mout nos sert 
des autres clamors i a tantes 
que ie ne sai a dire quantes 
pinte se plaint et tiecelin 
tout a pris sor lui ysengrin 
por trestoz a baillié son gage 
et si en a liurez ostage 
que il hui connoistre lor face 
se il uienent enmi la place 
seignors qui poist apaisier 
le mal oster et abessier 
ce fust bon sens ce m est auis 
ai ge bien dit que uos ert uis  
baucent respont   bien auez dit 
tuit l otroions sanz contredit  
tuit yy en sont uenu au roi 
et si li ont dit en reqoi 
  sire uostre baron loassent 
que cil champion s acordassent 
sauue t onnor et ta querele 
mout trouisson la pes a bele  
mout plest au roi ce qu il ont dit 
ia par lui n en seront desdit 
  seignors  fet il   or em parlez 
ysengrin premiers apelez 
du tot la querele a lui tient 
a moi nient n en apartient 
fors seulement du droit tenir 
del sorplus uos lais couenir 
moi ne poise se il s acordent 
ne uueil que por moi se descordent 
mieus uueil la pes mieus que la guerre 
deuers eul la poez enquerre  
quant brichemer l a entendu 
tornez s en est col estendu 
a ysengrin dist en l oreille 
que li rois forment se merueille 
  qu en ne puet pes entre uos metre 
ne por doner ne por prometre 
fetes le bien prenez droiture 
que renart por la forfeture 
de la clamor qu auez drecie 
de uo fame qu a esforcie  
dist ysengrin   n en parlez pas 
ie uueil bataille isnelepas 
certes ia n en fere acorde 
que autre foiz ne s i amorde 
a fere honte a son compere 
ne foutre iames sa commere 
ie uerrai bien qui aura droit  
brichemer dist que il uodroit 
que la chose fust si menee 
si duite et si atornee 
que andui fussent bon ami 
c est lait qu il soient anemi 
et que chascun son droit eust 
que a mal torné ne li fust 
dist ysengrin   ia dieus ne place 
que ie pes n acordance en face 
tantque ie uoie le plus fort 
et que saure qui aura tort 
bien me porra tenir por iure 
se ge l en lais aler deliure 
dite le et son barnage 
que bien sachent et fol et sage 
que por noient la pes requiert 
ia ce dist au fere n iert 
chascun dira ce qu il uoudra 
el champ uerron qui uaintera 
dites le roi que a droit tiegne 
la bataille commentqu il preigne  
quant brichemer ot en la fin 
ne trouera uers ysengrin 
au roi a dite la nouele 
de qoi s ire li renouele 
  sire  fet il   a moi entent 
ysengrin la bataille atent 
il n a cure de faire pais 
et dit qu il n en fera iamais 
nule acorde se el champ non 
que len le tendroit a bricon  
or est li plez mout empiriez 
que li rois si s est corrouciez 
de l orgueil q ysengrin a dit 
quant de pes fere s escondit 
dist brichemer   se uos uolez 
droit fere si com uos soulez 
et si tenez la droite uoie 
ce est li mielz que ie i uoie 
q ambedeus les metez la fors 
penst chascun de garder son cors 
quant il seront enmi la place 
qui mieus porra fere si face  
ce dit li rois   par saint richier 
por uoir le uos puis afichier 
n en prendroie pas tot l auoir 
que le plus riche puisse auoir 
que ie la bataille n en aie 
ne iames n en aurai manaie 
ne sai qu iroie atendant 
el champ les meton maintenant  
quant la parole ont entendue 
la bataille ert sanz atendue 
si les ont mis el champ ensenble 
li plus hardiz de poor trenble 
l un tenoit l autre par la main 
li rois apele zz chapelain 
mon seignor belin le mouton 
qui sages est pas ne l douton 
cil aporte le saintuaire 
sus quoi durent serement faire 
li rois a fet crier son ban 
qu il n i ait nul de tel boban 
qui face noise em pes se tiegne 
comme preudome se contiegne 
mout fu li rois de grant iustise 
du serement fet la deuise 
dant brichemer et brun li ours 
que len tenoit as yy meillors 
deuiserent le serement 
oiant trestoz apertement 
  seignors  fet il   or entendez 
se ie di mal si m amendez 
renart iurra premierement 
et metra en son serement 
qu a ysengrin nen a tort fet 
n a dant tybert le chat meffet 
n a tiecelin n a la mesenge 
n a roonel commentqu il prenge 
ne a bruiant n a chantecler  
touz les i escouint iurer 
longuement fu a oroison 
et fu en grant affliction 
  renart faites le serement 
ci oiant nos apertement  
renart s agenoille en la place 
mout s apareille et se rebrace 
desus les sainz estent sa main 
si a iuré par saint germain 
et que par les sainz que illuec uoit 
que de ce plet nul tort n auoit 
les sainz besa et puis se lieue 
a ysengrin durement grieue 
que il fet acroire por uoir 
la menconge por le sauoir 
atant se rest a genoulz mis 
dist brichemer   biaus doz amis 
uos iurrez que renart est faux 
du serement et uos loiaux  
dist ysengrin   ie le creant  
les sainz bese si lieue atant 
puis s est leuez et si s en uet 
enmi le champ s oroison fet 
et prie dieu qui tot sormonte 
que il li lait uengier sa honte 
de renart qui li a fet lait 
que au partir l onor en ait 
baise la terre si se drece 
son baston atire et afaite 
et mout souent le retornoie 
en ses doiz la corroie ploie 
son escu prent et puis le moille 
en plusors leus son baston soille 
tot entor encline a la gent 
mout se demoine sagement 
a renart dist que il se gart 
que ne mete le ior a gast 
quant renart du cuer soupire 
tot quoi se tint n ose mot dire 
renart letres en s enfance 
si ot oi de nigromance 
tant et puis entendu aillors 
c oubliez ot des moz meillors 
renart ne fu pas esmaiez 
son baston prent com affetiez 
gentement le sot a soi traire 
bien fu apris a tel afaire 
en plusors sens l a essaié 
ne fet senblant d ome esmaié 
en ses doiz la corroie lace 
si se redrece enmi la place 
son escu prent si fu seur 
comme chastel qui siet sor mur 
li escremirs li est mout biaux 
que tout en set les xxx 
son escu sor sa teste tient 
et ysengrin pres de lui uient 
tel d escremie li dona 
que a grant honte li torna 
ysengrin est de grant air 
mout tost ua renart enuair 
  renart  fet il   mal ies bailliz 
totdiz me souloies honnir 
se ne me uange de la uitance 
que me feis par sorquidance 
quant tu a ma fame geuz 
et a force la porgeuz  
renart respont   sire mal dites 
otroiez que ie soie quites 
faire uos ferai grant homage 
aus cheualiers de mon parage 
puis irai por uos outremer 
se me uolez quite clamer 
renart  fet il   ne te trauailles 
certes ie cuit que petit uailles 
quant de mes mains eschaperas 
ia puis ne me ramposneras  
renart respont   c est deuinaille 
bien uerromes a la bataille 
le quel de nos aura le pis  
dist ysengrin   noiant me pris 
se de uos ne me puis uangier  
et dist renart   or oi dangier 
qu alez toute ior menacant 
mes assailliez de maintenant  
a ce mot ysengrin acort 
renart n a talent qu il s en tort 
son escu met deuant son front 
met pie auant souent s esgront 
mout le ua ysengrin hastant 
renart se ua bien desfendant 
ainzque ysengrin part de l asaut 
le fiert renart que pas ne faut 
tel cop lez l oreille li donne 
toute la teste li estonne 
sique a poi que il ne chiet 
a cel assaut mal li enchiet 
quant sa teste a ueu seingnier 
de sa main se prist a seignier 
dieu prie qui ne faut ne ment 
que il le gart d afolement 
par sa fame est ce dist traiz 
longuement fu si esbahiz 
que il ne sot ou il estoit 
soit iorz ou nuiz quel tens fesoit 
por le cop qu il ot receu 
renart l a bien aperceu 
ne fait senblant qu il le seust 
ne que aperceu l eust 
mes d autre part torne sa chiere 
or se regart que il ne l fiere 
se il em puet loisir auoir 
encor li fera bien sauoir 
que n a talant de lui atraire 
ensus de lui le fera traire 
ne le lera pas aprouchier 
au baston le uet esmoschier 
dant ysengrin de loing regarde 
renart li dist por quoi il tarde 
qu a la bataille ne reuient 
bien set que fere li couient 
ysengrin se rest porpensez 
bien set qu il a esté greuez 
auis li est que trop demeure 
isnelement li corut seure 
met pie auant giete retraite 
mes durement renart se gaite 
ysengrin giete pas n areste 
de son baston uole la teste 
met pie arriere si s en part 
renart qui set assez de fart 
li auoit dit   sire ysengrin 
dieus qui sor toz est urai deuin 
set bien quel droit uers moi auez 
baston uos faut si ne l ueez 
que faisons pes a mon seignor 
aincoisqu aions honte greignor  
dist ysengrin   fetes moi tondre 
s asez n en ai por uos confondre  
auant assez ramponé se furent 
li dui baron el champ esturent 
derechief andui s en reuienent 
les escuz mout cointement tienent 
ysengrin giete et fet son esme 
que geter uueille par meesme 
de lui prendre mout s entremet 
entre l escu son baston met 
enmi le champ son escu laisse 
et renart son baston eslaisse 
tel cop li done ainzqu il le tiegne 
iames n iert ior ne l en souiegne 
le braz senestre li a frait 
or a ysengrin mauues plait 
andui ont lor escuz guerpiz 
si s aerdent parmi les piz 
longuement furent en estant 
en plusors sens se uont hastant 
ne ueistes genz si combatre 
li uns ne pooit l autre abatre 
mes nus ne s en puet merueillier 
q ysengrin ne se pot aidier 
fors seulement de son braz destre 
que perdu auoit le senestre 
li uns torne l autre trestorne 
li uns ne l autre ne seiorne 
mout tornent ainzque nus en chiee 
ysengrin sueffre grant hachiee 
les denz a zz poi plus agues 
que renart et plus esmoulues 
contre renart mout se herice 
bien li descire sa pelice 
renart li fet zz tor d englois 
ysengrin ne l doutoit aincois 
renart l estraint pas ne se faint 
iambet li fet de lui l empaint 
a la terre le giete enuers 
renart iut sus tot en trauers 
les denz li brisa en la bouche 
en la chiere li crache et mouche 
es eulz li boute le baston 
et poile as ongles le grenon 
traire li a fet male fin 
puis li a dit   dan ysengrin 
encui sauron qui droit aura 
et qui mieus fere le saura 
de uostre fame m escusez 
certes mout iestes auilez 
quant issi por uostre moillier 
fetes moi et uos traueillier  
ysengrin ot qu il le lesdange 
mout ert dolent s il ne se uenge 
ce poise lui n en puet plus faire 
renart li fait honte et contraire 
renart li fet de tot son mieulz 
de la poudre li giete es ieulz 
et dist   fous est qui met s entente  
mais entre ses denz se demente 
  en fame n en riens qu ele die 
poi sont de fame sanz boidie 
por fame est plus noise que pais 
ia la moie ne croirai mais 
fame fet hair pere et mere 
fame fet tuer son compere 
par fames sont honiz maint home 
de toz les maus est fame some 
fous est qui trop i met s entente  
ysengrin ainsi se demente 
ainsi se complaint seulement 
renart le fiert menuement 
et sor les eulz et sor la face 
le poil et le cuir en arrache 
bien uoit qu il est en male trape 
a cest mot le baston eschape 
que renart tenoit en sa main 
cil qui n ot pas le cuer trop uain 
se uolt leuer mes ne pot estre 
qu il n ot uertu fors du braz destre 
renart li fet honte et annui 
soufrir l estuet ce poise lui 
bien le uoudroit auoir conquis 
de la poudre li giete el uis 
ysengrin tient por non sachant 
andeulz li ua les eulz cerchant 
mes par sa grant mesauenture 
li auint tel male auenture 
ses doiz en la bouche dedenz 
li chiet et cil les prent as denz 
la char li tranche iusqu a l os 
ses braz lace derrier son dos 
de l estraindre pas ne se faint 
en tele guise le destraint 
que uueille ou non le fait descendre 
et desouz lui le fet estendre 
or est renart en mal trepeil 
s il a poor ne me merueil 
ysengrin des genolz le serre 
renart ne uoit ne ciel ne terre 
iuré auoit faus serement 
si li parra prochainement 
com fausse loi il a menee 
hui est uenuz a sa iornee 
merci quiert por les sainz de rome 
mes ne li uaut pas une pome 
que ysengrin le fiert et maille 
et dant renart gront et baaille 
ysengrin le fiert en la chiere 
ne tient pas sa main uers lui chiere 
renart n a pooir del desfendre 
tot li couient soufrir et prendre 
icele angoisse et ice mal 
traire li fet ysengrin mal 
il uousist mieus estre aillor 
que il souffrist si grant dolor 
deuenuz est plus froiz que glace 
mieus uelt morir ce dit em place 
que por lui recreant se claint 
a cest mot a gité zz plaint 
au cuer sentoit mout grant annui 
plus qu il ne cuidoit sentir hui 
que en lui n auoit point d esforz 
senblant fet d ome qui soit morz 
ysengrin a ses poinz le frape 
mout le descire et desache 
renart ne muet ne piez ne mains 
bien fet senblant qu il n est pas sains 
ysengrin l a batu si fort 
que el champ le lesse por mort 
li baron sont de lui parti 
atant la cort se departi 
ainz troien n orent tel ioie 
quant recurent elaine a troie 
com brun li ours et tiecelins 
et chantecler et ysengrins 
tybert li chaz et rooniaux 
et li dains mi sire platiaux 
fors de renart nus ne l ueist 
de rire tenir se poist 
li parent renart ont grant honte 
noble n en uelt oir nul conte 
ainz commande que on le pende 
tybert li chaz les eulz li bende 
et rooniaux les poinz li lie 
bien ont renart en lor baillie 
de paumoisons est reuenuz 
bien li esseroit auenuz 
se de lor mains pooit partir 
iames n iroit home trahir 
toute la cort oissiez bruire 
mout se hastent de lui destruire 
renart por sa uie tenser 
prie que len le lest aler 
car a regehir li couient 
les pechiez dont il li souient 
lors li firent uenir belin 
por la priere son cousin 
le tesson mon seignor grinbert 
de grant duel a le cuer couert 
renart se fist a lui confes 
et si l en a chargié son fes 
selonc les pechiez qu il a fet 
dont il a enuers dieu meffet 
si com il confessoit renart 
atant ez uos sire bernart 
qui de grant mont fu reperiez 
renart trueue qui fu liez 
mout se demente forment pleure 
ysengrin maudit et deueure 
enquis li a et demandé 
que li rois en a commandé 
  biau sire que tost soit penduz 
par nului ne soit deffenduz  
quant le frere ot que il li dist 
ne l en pesa mie petit 
qu il ert de grant franchise plains 
et uoit que pas n estoit uilains 
renart l a bien aperceu 
au grant duel qu il en a eu 
que mainne grinbert li tessons 
et espinart li hericons 
que dan renart demandera 
en sa meson moine en fera 
la ou uit noble belement 
le salue cortoisement 
noble s est leuez en estant 
que ne set frere qu il aint tant 
deioste lui l a asegié 
frere hernauz li a prié 
que por dieu ostroit si li plaist 
que renart sain et sauf li lest 
et noble regarde le frere 
  por dieu sire le deuez fere 
ne puet aler a dieu le grant 
qui ne pardone mautalant 
iesu criz pardona sa mort 
a lui deuez prendre confort 
itel conseil uos uueil doner 
que uos lessiez renart aler 
aiez merci dou pecheor 
se dieu as aucune amor  
mout deprie l empereor 
que renart li doint par amor 
  por ce  fet il   sui ge uenuz 
prier uos uueil ne soit penduz 
aincois le m en lessiez mener 
dieus le uos puist guerredonner 
donez le moi a dieu seruir 
qui por nos se lessa morir 
et por nos fu en croiz penez 
por ce le deuez pardoner 
si en ferai moine cloistrier 
preudom essera ce sachiez 
por dieu or le me fetes rendre 
que se uos le fesiez pendre 
ia certes n i aurez anor 
dieu a pitie du pecheor 
mes soit confes si se gart bien 
qu il sera sauf ie n en dot rien 
or ne m en refusez le don 
donez le moi par guerredon  
noble entent que bien a dit 
ne l uoudroit auoir escondit 
de riens que il li demandast 
ne que a fere commandast 
renart li rendi bonement 
sanz autre contrediement 
renart a gité de prison 
si l enmoine en sa prison 
poisson li donent por amordre 
et bien l endoctrinent de l ordre 
des dras moine l ont uestu 
en l ordre bien l ont receu 
ainz yy iorz fu il gariz 
sachiez n en fu mie marriz 
toz fu gariz et respassez 
par meinz mauues pas est passez 
bien retient ce c on li enseigne 
ne fet pas senblant que se faigne 
les signes fet de moniage 
mout le tienent laienz a sage 
chier est tenuz et mout amez 
frere renart est apelez 
et si fet mout le papelart 
tantqu il s en puisse issir par art 
mout est renart de biau seruise 
uolentiers ua a sainte yglise 
souent li menbre des gelines 
dont il seut mengier les eschines 
mout fet renart granz oroisons 
et se tient a afflictions 
mout se deduit honestement 
bien li sieent li uestement 
si s entremet de l ordre aprendre 
il n a en lui riens que reprendre 
or est renart deuenuz moines 
grant dolor sueffre et granz poines 
de ieuner et de uieillier 
de chanter et de uerseillier 
zz ior fu la messe chantee 
renart l ot de cuer escoutee 
tout derreain ist du mostier 
en sa main tenoit zz sautier 
yy chapons toz sorannez 
lor auoit zz boriois donez 
qui auoit non tiebert li riches 
uers aus n estoit auer ne chiches 
renart les a aperceuz 
or sera il bien deceuz 
se il n en fet ses grenons bruire 
lieement s en cuide deduire 
  par dieu  fet il   ne m apartienent 
cil qui de char mengier ne deignent 
n ai pas fet ueu de mengier char 
mout le tendroie a grant eschar 
qui tel ueu fere me feroit 
certes durement mefferoit 
de char ne me puis ge tenir 
se ge em puis en leu uenir 
a ceus monsterai que ferai 
qu a ma gueule les mengerai  
li iorz trespasse la nuit uint 
renart qui des chapons souint 
ne les pot metre en oubliance 
ce ior trespasse obediance 
uint as chapons si les desiouche 
zz en meniue au cuer li touche 
les autres yy a mis en terre 
l endemain les reuendra querre 
si les a couerz du terrier 
arriere s est alez couchier 
nus ne set riens de son aguet 
ne del barat que il a fet 
bien li chai de l auenture 
mout se retrait a sa nature 
l endemain apres les matines 
renart qui tant aime gelines 
s est des autres desieunez 
puis est en cloistre retornez 
le tierz menia que nus ne l sot 
au quart mengier illec passot 
zz frere qui bien apercut 
que renart li roux les decut 
et au couent le ua contant 
et renart en ot honte grant 
renart lor en uoloit droit fere 
mes dan bernart n en ot que fere 
qu il rauoit mengié zz corbel 
qu il trouerent en lor prael 
tanz larrecins lor ot il faiz 
que bien sorent qu il fu meffaiz 
a renart ont tolu les dras 
quant il s en parti toz fu gras 
ne demandoit nule autre riens 
ne mes qu issuz fust de lor meins 
mout durement liez s en fesoit 
que l ordre pas ne li plesoit 
tornez s en est par zz chemin 
encor nuira a ysengrin 
li moine l ont mis a la uoie 
touz seuls s en ua nus ne l conuoie 
mout menace ses anemis 
ceuls par cui fu en poine mis  
sa teste iure coronnee 
que ia s ire n iert pardonee 
a ysengrin ne a tiebert 
par cui il a tant mal soufert 
rooniaux ert en une haie 
de loinz le uoit forment s esmaie 
si escrie   uez le rendu 
que deuions auoir pendu 
deables l ont ore hors mis 
li moine ne l uuelent soufrir 
il n a talent de ramposner 
ainz s en prist tantost aler 
si ua tot droit en sa tesniere 
s i a troué sa fame chiere 
et quant le uoit grant ioie en a 
ses zz braz au col li gita 
que mout auoit grant duel eu 
que ysengrin l auoit uaincu 
si filz en ont ioie mout grant 
quant lor pere uoient deuant 
puisque il est sainz reperiez 
riens ne les pooit corroucier 
mout fu bien acesmez li estres 
renart qui fu res comme prestres 
out mout grant talent de mengier 
l eue commanda a huchier 
et on li a tost aportee 
si fill ont la table posee 
renart menia mout uolentiers 
a plente ot de deintiez 
assez menia et fu a ese 
encore metra a malese 
mon seigneur ysengrin le leu 
se il en puet uenir en leu 
or se garde bien ysengrin 
et rooniaux et tiecelin 
bruiant li tors tybert le chat 
se renart sot onques barat 
il lor fera queque il tarde 
tel saut dont ne se prendront garde 
