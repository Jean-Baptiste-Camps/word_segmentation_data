quant el le ueit tantost li crie 
  beaus filz ne me laissier tu mie 
beaus filz ca uien beau fils retorne 
molt me laisses pensiue et morne 
beaus filz et tu n as de mei cure 
bien ai perdu la norreture 
que i ai fait en toi longuement  
martins a regardé comment 
cele le set et bret et crie 
ihesu crist docement en prie 
que li pleust que s en tornast 
que sa uoie ne destornast 
tantost si cum el esgardeit 
uit que tote la terre ardeit 
et fut si la flamble creue 
qu ele l a perdu de ueue 
persois fut molt esbaie 
quant uit que n i passereit mie 
por le fou qui l a destorbee 
si s en est d ilueques tornee 
et dit que iames n o uerra 
et martin son chemin erra 
por ce fut terre arse apelee 
et une eglise i ot fondee 
ou maintes miracles auienent 
que si chanoine de tors tenent 
menarz esteit zz herbergeres 
dauant son huis esteit zz lerres 
qui uiueit de herbergerie 
a menart porteit grant enuie 
por ce qu il hostes ot souent 
une nuit en ot fait conuent 
o un si l a la nuit tué 
lors sot bien qu il ot tot sué 
si la iustice le seust 
si pensa comment deceust 
menart que il n o sache mie 
au matin en sa marchaucie 
mist le mort quant el fut ouerte 
la teste li a beien couerte 
et tot le cors que lom n o uoie 
puis se met d iluec a la uoie 
si est a son hostel torné 
uers prime quant fut aiorné 
uit menart qu ilec s ombreia 
lors ueit a lui si li preia 
que li donast un poi de fein 
a son cheual qui mort de fein 
por l erbre qu i ueneit atendre 
menart li dist qu il en aut prendre 
car li rasteas esteit demez 
de fein qui ert her seir remez 
cil i uient et tantost s escrie 
  sainte marie aie aie  
si a tot le cors descouert 
li huis esteient tuit ouert 
si sunt trestuit au cri uenu 
menart ont pris et detenu 
quant il uirent cele merueille 
menart durement se merueille 
que c estoit ne que poeit estre 
qu il ne saueit qu entor son estre 
fust nus hom ne mort ne tuez 
molt a le ior esté huez 
puis l ont lié et l ont mené 
a pauee et enchartrené 
l endemain fut menez en cort 
mes qui ne peche si encort 
ce solt lom en reproche dire 
molt ot dolor et honte et ire 
quant il distrent qu il le prendreient 
si cum il le iuger uoleient 
ez uos martin qui abuta 
lor iugement lor rebuta 
et dist que pas dreit ne iugeient 
mes si leaument affieient 
qu il ni autre n i prendreit mort 
bien saureient qui l aureit mort 
lors le li ont cil affié 
et martins a de deprié 
que il demonstrat qui l ocist 
et si nule cope i ot cist 
iloec esteit en une biere 
le mort descouerte la chiere 
si a dauant trestoz nommé 
celui qui l auoit assommé 
et dist que menarz n aueit cope 
de cel meffait dont lon l encope 
eissi fut maynarz deliurez 
qui ert a tort a mort liurez 
quant persois a ce ueu 
si a martin bien conneu 
qui dist que il retornereit 
quant li morz au uif parlereit 
si ne fut onques tel ioie faite 
com ele et sis sires ont faite 
d ilec a melan s entorna 
ou un hermitage atorna 
ou puis seiorna longement 
sainz ambroises nouelement 
ert euesques de la cite 
d ilec fut puis martin geté 
si cum dedeuant uous contai 
puisque commencé cest conte ai 
i o finerai quar lom m en prie 
eissi auint qu en lombardie 
nule uigne uin ne chargerent 
totes les genz molt s esmaierent 
comment cel an passer porreient 
li proueire mes ne chanteient 
nule messe quar il n oserent 
chanter sanz uin ainz le mostrerent 
a lor euesque ensenlepas 
l euesque ne s apense pas 
de rien qu il deust demander 
ainz a fait a martin mander 
qu il li mandast que il fereit 
ne saueit cum il chantereit 
car point de uin n ot en la terre 
s en aueit fait par mainz lous querre 
ne si n en troueit point a uendre 
au messager commanda prendre 
martins dous raisins de sa treille 
son coteau tantost apareille 
li messagers si les copa 
mes ge cuit bien qu a un cop a 
trenché les reisins qu il esteient 
molt petit et si pendilleient 
a zz sep deuant l ermitage 
qui li doneit zz poi d umbrage 
martins li dist que il deist 
a l euesque que il preist 
un grein de reisin a chanter 
puis feist trestoz achanter 
ses toneaus et bien relier 
si qu il s i peust bien fier 
et les empleist toz d eue nete 
et en chascun d os zz grein mete 
des dous grapes qu il aueit prises 
si fust de ce faiz li seruices 
einssi fut fait ensi i mistrent 
de l eue et des greins et puis fistrent 
lo celer fermer uistement 
lors boilli cele eue ensement 
cum si ce fust uins blans d aucerre 
ou d issodun ou de sausserre 
cil qui au celer sont alé 
tant ne quant n i sunt aualé 
por la force ainz s en retornerent 
a l euesque et si li conterent 
que si toneau si fort boilleient 
qu au celer entrer ne poeient 
enssi fu l eue en uin muee 
s en a l euesque en la contree 
doné dun la messe chanterent 
et clerc et lai molt le loerent 
ne de boiure onques ne recrurent 
ainz distrent c ommes uins ne burent 
qui si tost montessont en teste 
por ce beit chascuns a sa feste 
de ses uins et son celer oure 
en remembrance de ceste oure 
uers france s en uint puis encai 
si li auint ioste gencai 
pres de peiters que de herberge 
n ot point ne nus ne l i herberge 
s en ot il genz prié assez 
las esteit et si rert lassez 
ses asnes qu il solt cheuaucher 
car trop esteient cheuau cher 
si ne le uoleit pas aprendre 
desoz zz arbre ala prendre 
son hostel quant n en pot aul faire 
desoz ot ne sai qui fait traire 
treis perres faites comme creche 
la foille nent esteit pas seche 
qui bele et uert por umbreier 
puis est martins alez seeir 
de l erbe et son asne lia 
a de en qui toz se fia 
pria que il le li gardast 
mes ainzque on gaires tardast 
s en uint o d erbe une poignie 
entre tandis ot aragie 
l espaule a l asne zz lou sauuages 
et tant li ot mangé des nages 
et do uentre qu i l ot tué 
lors a martins le lou hué 
qu autre chose ne l en pot faire 
irez uers lo pre s en repaire 
dom il aueit l erbe aportee 
iloec a poure gent trouee 
qui l erbe de cel pre faucheient 
et li distrent qu il l aporteient 
a poitiers chascun an de dete 
au rei quar l erbe esteit si nete 
et teus que por nule rien nee 
ne lessast qu il n i fust portee 
quant martins oi sanz faille ot 
que la poure gent traueillot 
sus les prez a sa main leuee 
et tel maleicon donee 
c onques puis beste n i pot pestre 
ne nule qui onc peust nestre 
ne mengereit encore de l erbe 
et por ceu dist lom en prouerbe 
que en la garde deu menga 
li lous l ane onc ne s en uenga 
puis uindrent genz qui pas ne crurent 
le miracle si cum xxx 
si firent pors et chos planter 
si uos di que i oi conter 
que de ce que il i plantissont 
por nule rien ne mengissont 
prez maleiez est apelez 
qui ia par beste n ert pelez 
a rome aleit par lombardie 
si a iqui nouele oie 
de saint moran qui habitot 
en zz tertre que tot quite ot 
que nus hom fors lui n i esta 
au plus tost qu il pot s apresta 
do tertre poier contremont 
car la bonte molt le semont 
dum cil ert qui amont esteit 
et d aler molt l amonesteit 
quant sus le tertre fut poiez 
do poier fut molt anoiez 
mes molt grant ioie s entrefirent 
cil qui onc mes ne s entreuirent 
premerement s entrebaiserent 
et puis apres s entreprierent 
que li uns por l autre preast 
que damedex les auoiast 
de faire oure de charite 
et de tenir humilite 
martins lores enquis li a 
coment esté tant iqui a 
ne si de rien aueit sofraite 
cil li dist que loing esteit creite 
l eue qui li est aportee 
si ot mainte soif enduree 
ainzque il aueir en peust 
ne pres n aueit riens qu il beust 
lors dist martins qu il preereit 
ihesu crist tantqu il li donreit 
eue a sa uie sostenir 
seinz moranz ne se pot tenir 
de plorer puis s agenoilleirent 
ambedui et a de prierent 
que uenir eue ilec feist 
mes ainzque nus d os s aseist 
sordeit ilec une fontaine 
d eue nete et bien clere et saine 
puis i fu une uile faite 
ou por l eue s est la grant trete 
que saint moran tuit apelerent 
por le saint qu il i enterrerent 
a arge com i oi conter 
uolt une feiz martins chanter 
si oit raines qui chanteient 
et ioste l eglise crieient 
en fossez qui ilec esteient 
ou si grant noise li faseient 
qu il ne poeit a riens atendre 
lors lor manda sanz plus atendre 
par saint briz que se teussent 
si qu ilec chanter peussent 
la messe qui ert commencee 
onques puis nesune feee 
les raines nul mot ne sonerent 
quant ot chanté si s en tornerent 
la uoie qu il orent emprise 
de la sentence qu il ot mise 
pesa a martin durement 
si dist a saint briz uistement 
que la sentence relaschast 
et qu il son asne atachast 
ilec quar dormir se uoleit 
le bordon que porter soleit 
a mis sainz briz ioste sa teste 
le son as piez puis ne s areste 
pointet ainz a sa uoie alee 
quar bien i ot leue et demee 
de la ou ot martin laissé 
uers le fosse s est abaissé 
si dist   raine martin te mande 
que tu chantes et t o commande  
une sanz plus lor en chanta 
n onc puis si cum lom me conta 
n en chanta plus nule saison 
d eles plus conte ne faison 
fors de saint briz qui s en torna 
mes en nul leu fet nul torna 
iusque a martin qui sanz ueiller 
ot puis dormi a merueller 
se commenca quant ot ueu 
que li bordon furent creu 
qui en terre fiché esteient 
tant creisseient et foillisseient 
que au dessoz tel umbre ot 
qui trestot martin aumbrot 
qui dauant se moreit de chaut 
de lor bordons gaires ne chaut 
a nul d os ainceis s en tornerent 
uers saint souein ou il alerent 
li paisant d iluec delez 
les ont puis toz iorz apelez 
les arbres saint martin le riche 
mes deables qui les genz triche 
en fist puis molt mesauenir 
a zz que il i fist uenir 
por faire busche a son chaufage 
si en trencha l un mes que sage 
ne fust pas quar bien s en uencha 
cil a qui son arbre trencha 
quant a sa maison ot portee 
le seir la busche qu ot copee 
sus une sele s en monta 
por atteindre pain qu amont a 
si se torna desoz son pie 
si que tot le col se rompie 
les genz lores s espoenterent 
n onc puis adeser n i oserent 
une feiz raleit sanz mensonge 
uers une uile de saintonge 
que naiogialo nommeient 
cil de la uile eue puiseient 
a zz pois en une ualee 
sis asnes auoit enduree 
grant seif le ior a desmesure 
si encontra par auenture 
un qui ot eue poisee 
uers lui a sa uoie xxx 
et li dist que il li preeit 
qu a l asne sus que il seeit 
zz petit de l eue pretast 
et cil dit qu ilec n arestat 
einz alast aual la ualee 
si s ert la sa beste abeuree 
a zz poiz que il trouereit 
car de la soe ne donreit 
a lui ni autre por rien nee 
puis a une femme encontree 
qui tantost a l asne en donna 
cum pointet l en araisona 
et puis est a l autre corue 
martins l a puis aconsegue 
et li dist qu ilec orendreit 
tot le seruice li rendreit 
qu ot fait a lui et a sa beste 
sus l asne pointet ne s areste 
ainz uait a terre et ihesu priee 
qu a cele femme seit donee 
esue ilec d aucune fontaine 
tantost sailli d eue une uaine 
si granz que toz les arrosa 
martins lores se reposa 
delez l asne sus une perre 
son pie en mist sus une esquerre 
sis anes si parut la trace 
encore est la pierre en la place 
et la fontaine grant et lee 
ou ot une uile fondee 
a tors n esteit nus crestiens 
quant il i uint sainz graciens 
qui la precha premerement 
et i morit molt saintement 
quant de cest secle trespassa 
alé deuant sa chasse a 
zz ior martins si li priot 
mes de tant cum esté i ot 
ne cuit que gaires li deist 
mesque tantqu il le beneist 
tantost a une uoiz oie 
qui li redist et qui li prie 
com a serf de qu o beneisse 
ge ne sai que ge uos deisse 
mes les genz molt se merueilloent 
et tuit a une uoiz crioent 
que cil en martin habita 
qui saint ladre resuscita 
si comme si chemins li donne 
s en ala martins a artonne 
qui est ioste clermont assise 
ilec aueit en une iglise 
une sainte femme enterree 
qui uitaline esteit nommee 
et por le bien que lom diseit 
de la dame qui la giseit 
i ala et la salua 
et cele tantost rendu a 
a lui deuant toz son salu 
et dist qui molt li a ualu 
sis uenirs et qu einzqu il s en eisse 
por amor deu la beneisse 
puis li a martins demandé 
saueir si iusque deuant de 
fut onc ne s el l ot onc ueu 
lors dist que tant li ot ueu 
ceu qu a uendredi se peignot 
que dex ueeir ne la deignot 
puis dist martins que mort esteient 
cil qui les granz pechez faiseient 
quant por si petit tret tel paine 
puis uait si com uoie le maine 
uers clermont quant les genz l oirent 
de sa uenue s esioirent 
et a l encontre tuit alerent 
nis les femmes s i charreterent 
et cil quil aler n i poent 
en charrons porter s i faisoent 
martins son asne cheuauchot 
dessus une selle guauche ot 
qui forment i mesaueneit 
quant il uit la gent qui ueneit 
cil demanda quel gent c esteient 
zz de ceus qui o lui ueneient 
si dist que por soul sa uenue 
ert la gent contre lui uenue 
lors lor dist que pas n entrera 
en la uille ne ne fera 
ia de son cors itel uacance 
tot maintenant sanz attendance 
torne de son asne la bride 
et la gent qui mener l en cuide 
fut molt do retor esbahie 
et debonairement le prie 
que il lor cite uisitast 
et que lor malades gitast 
des maladies qu il aueient 
mes tant precher ne le saueient 
que il riens lor en otreiast 
toteueis ainzqu il s an east 
guarit ceus qu il li amenerent 
de toz les maus qu il aporterent 
d ilec retorna uers arthonne 
la ou giseit la sainte nonne 
et li dist qu ele fust molt liee 
que au terz ior sereit enuee 
a de et pres de lui sereit 
si qu apartement le uerreit 
apres a sa uoie tenue 
et la uirge s est aparue 
a mainte genz et lor diseit 
que saint martin sor toz priseit 
quar par lui sol aueit eue 
de son sauueor la ueue 
uers norille ot tant uenté 
qu un arbre aueit escrauenté 
li uenz qui toz le peceia 
zz ior par ilec s auoia 
martins qui d errer ne cesseit 
quant il uit l arbre qui plesseit 
si fort qu i passer ne poeient 
les genz qui par ilec ueneient 
si en a grant pitie eue 
ne d ilec point ne se remue 
iusque dessus ot la croiz faite 
et tantost a une retrete 
li arbres par sei se dreca 
la gent l escorce en depeca 
car li malade garisseient 
qui de cele escorce beueient 
et l arbre gardeit de secher 
li sainz qui onc ne uolt pecher 
par orliens zz ior s en ueneit 
si cum sis chemins le meneit 
si entra dedenz une iglise 
qui esteit hors des mures assise 
que les genz saint lorens nommeient 
en cele iglise reposeient 
sainz euultres et sainz eingnens 
et martin qui n ert pas maignens 
des membres as genz afaiter 
prist par trestot a agaiter 
saueir ou li cors saint giseient 
genz assez apres lui ueneient 
qui les dos tombes li monstrerent 
ou li cors saint se reposerent 
tantost a la terre baisé 
et s oreison a commencé 
xxx 
les armes des sainz que ci a 
la fin do uers li respondirent 
si que tretuit bien l entendirent 
li saint qui enterré estoient 
les genz molt s en esbaisseient 
et sus toz autres le loerent 
dun li saint mort a lui parlerent 
lez bordeaus ou chasteau de blaiues 
ert saint romains qui fut molt saiues 
de sei uers de bien acquiter 
que pechez n o peust giter 
do haut regne de paradis 
de ieune ot pale le uis 
et le cors tenure por la haire 
mes tant de bien ne poeit faire 
que la gent por ce le creust 
ne que conuertir les peust 
a deu por nesun prechement 
car trestuit enterinement 
sarrazinz et iuef esteient 
et lor sacrefice faiseient 
as ymagres qu il aoreient 
car bien certenement cuideient 
que nesuns autres dex ne fust 
fors cil qu il faiseient de fust 
ou de perre ou d aucun metau 
qu il cresseient de lor chetau 
quant acuns biens lor aueneit 
et quant ou lor mesaueneit 
maintenant les redepeceient 
si que le lor trestot osteient 
que de dauant mis i aueient 
et por ce lor deu lor plaiseient 
que d os se poeient uenger 
ou par batre ou par desdeignier 
ou par faire autre uilanie 
ne saint romain si n oseit mie 
prescher de l incarnacion 
ne de la resurrection 
ne de nule riens de creance 
ainz li teneient a enfance 
quant il au peuple amonesteit 
cumme chascuns ne s apresteit 
de sei por de tost baptizer 
et des ymagres reneier 
qu il en lue de deu aoreient 
et a qui il sacrifieient 
qu en enfer le pullent sereient 
ou toz iorz les tormentereient 
en fou et en flamble diable 
qui erent si espoentable 
que boche ne porreit descrire 
mes onc por rien qu il peust dire 
ne prescher ne se bateerent 
ne lors faus dex ne reneierent 
ainz li crieient et diseient 
que trestot le decopereient 
si de precher ne se cesseit 
et si creire ne les lasseit 
si cum il aueient creu 
car maint prodome aueit eu 
de lor lei qui tot aussi crurent 
ne qui onc tant preché ne furent 
qu autre chose uosissent creire 
mes li sainz ne se uot recreire 
por lor manace de bien faire 
ainz uoleit destruire et deffaire 
lor ymagres dedenz lor temples 
si li arragerent les temples 
maintes feiz et bien li batirent 
et sa robe li derompirent 
li sarrazin qui le hairent 
ne depecer ne li soffrirent 
lor dex que depecer uoleit 
mes cil qui yy tanz se doleit 
dont les ymagres n abateit 
que de ceu don len le bateit 
pria deu que deliurement 
li feist tel aiuement 
que les ymagres destruisist 
si que nus d os ne li nuisist 
a l abatre et au depecer 
et dex qui les uolt adrecer 
et conuertir a sa creance 
manda par zz son angre en france 
au bon martin qui lors reignot 
qu en trestot lo monde home n ot 
qu a blaiues uossist enuoier 
fors lui por faire bateier 
les genz qui sarrazin esteient 
et qui es ymagres creeient 
si alast tost ou seir ou main 
la ou trouereit saint romain 
et les ymagres depecast 
et uers lui le pueple adrecast 
si que tuit en lui creussunt 
et qu en fin perdu ne fussunt 
quant cil oi son mandement 
si s atorna deliurement 
car sis ators petiz esteit 
car fors ce dun se reuesteit 
ne portast ia nule feiee 
et sa chapele esteit liee 
dessus son asne et bien trossee 
et quant il aueit uoie alee 
a pie si qu o li anuieit 
desus son asne s en poeieit 
qui troteit tote la iornee 
einsi a cele uoie alee 
cum ge uos ai ci reconté 
mes par lui et par sa bonte 
sainz romains forment s esioit 
quant de lui la nouelle oit 
car bien saueit que secoruz 
sereit par lui puis est coruz 
encontr a lui et s entrefirent 
tel ioie que tuit s esbahirent 
les genz qui a blaiues esteient 
a l ostel si cum il deueient 
s en alerent premerement 
puis l enquist sainz romains comment 
esteit la uenuz ne qui querre 
et martins dist qu en cele terre 
l aueit ihesu crist enuoié 
que li sarrazin reneié 
por lui lor dex reneiessunt 
si que il se bateiessunt 
et creussunt au sauueor 
puis li dist qu il n eust poor 
car lor ymagres brisereit 
ne ia cos ne redoutereit 
qui l orent batu et boté 
quant sainz romains l ot escoté 
et sot que dex l ot enuoié 
por ce qu il l en aueit preié 
a ses piez chaeir se laissa 
mes li bons martins s abaissa 
por le leuer puis l a baisé 
et sainz romains l a molt aisé 
cele nuit et bien ostelé 
au main a son hoste apelé 
martins et uers le temple alerent 
et o os dos bastons porterent 
dont les ymagres depecerent 
n onc li paien ne se drecerent 
por os rien faire et s esbahirent 
et orent poor quant il uirent 
martin qui lor deus debrisa 
et dex si lor cuers espris a 
ileques qu il se conuertirent 
et qu a lui batier se firent 
si tost com il lor sermona 
et de proueire ordre donna 
si cum a toz faire soleit 
a saint romain qui ne uoleit 
par negun home estre ordenez 
puis s est martins yy iorz penez 
des genz precher qui tant l amoient 
et tant son estre desireient 
que iames il ne lor pleust 
que de lor pais se meust 
mes il n i uolt plus seiorner 
ainz prist conge por s en torner 
de saint hylaire son bon mestre 
uosist molt martins saueir l estre 
quar de lonc temps ne l ot ueu 
beau temps fist car n ot pas pleu 
ainz fu li airz en beau tornez 
si s est zz matin atornez 
martin et son asne meneit 
mes en sa compaigne n aueit 
fors l asne et saint briz solement 
qu il n aloit pas si richement 
come font li autre riche home 
car ia sommer ne portast somme 
ne coffre n autre trosseure 
por lui ne n alast l ambleure 
carz dauant lui male trossee 
ne robe d ermine coee 
ne cisemus ne gris ne uer 
ne uestist ia n este ne iuer 
fors comme moine robe neire 
ia par lui n enchardist l afeire 
de cheuaus ne de uesteure 
einsi aleit par auenture 
a peitiers si cum l ot empris 
mes onques mes ne fut hom pris 
a tel ioie ne receuz 
cum il fut quant il fut ueuz 
car l euesque premerement 
et clerc et lai tuit ensement 
uindrent de la uile a l issue 
lie et ioiant de sa uenue 
et por le bien qu en lui saueient 
si tres grant ioie li faiseient 
cum lom deit a prodome faire 
puis se remistrent au repaire 
trestuit et martins et si mestres 
par la uile furent as estres 
tuit et totes por l esgarder 
mes il ala sanz point tarder 
a l iglise premerement 
puis s en reuint isnelement 
a l ostel au bon saint hylaire 
qui lors esteit de tel affaire 
que robes et cheuaucheure 
aueit beles a desmesure 
et deniers et uaisselemente 
et d or et d argent bele et gente 
par sommet si affiement 
resteient en tel estement 
que doze itanz plus li ualeient 
qu a nul euesque fait n aueient 
sis hostes rest apareillez 
bel et bien si s est merueillez 
martins de ceu molt durement 
puis li dist par sei solement 
que durement se merueilleit 
saueir comment il ne ueilleit 
au sein por amor de doner 
car il le soleit sermoner 
que melz ualeit uiure a mesaise 
por amor deu que uiure aise 
et sei comme poure tenir 
melz que richeces maintenir 
et il par ne sai quel parece 
laisseit a doner la richece 
que dex li aueit aprestee 
qui ne li esteit que prestee 
por solement li departir 
si ne s en uoleit departir 
ne bien le tens ne saueit mie 
qu il en perdreit la seignorie 
n a euesque pas n auenist 
que li peuples ne se tenist 
au retenir par son exemple 
car de mal esteit la uoie ample 
et de bien faire molt estreite 
et il segont deu pas n espleite 
car l iuangile qui ne ment 
dit c uns chamels plus iustement 
par une aguille passereit 
que li riches hom n entrereit 
o sa richece en paradis 
por ce loot que sanz deuis 
de tot por deu se deliurast 
que deables ne l eniurast 
dou pullent fou de coueitise 
por le sozmetre a sa iustice 
lors li respondeit sainz hylaires 
que sis euesques n aueit gaires 
ne ualeit pas l une meite 
qu il ualeit lors mes espleité 
l ot si zz sons quous qu il aueit 
que tant despendre ne saueit 
ne doner de ca ne de la 
cum sis quous li amoncela 
et or et argent et deniers 
si que toz iorz les pleins peniers 
en aporteit de ne sai dom 
si ne li doneit pas lait don 
quant il sanz i metre autre entente 
aueit tant de si propre rente 
ses maisons ses gaaigneries 
ses uignes et ses praharies 
resteient teles atornees 
qu il cheuauchast maintes iornees 
ainzqu il ia trouast sa pareille 
et par en somet raparelle 
a menger si tres uistement 
bel et bien et corteisement 
qu ainzqu il aient la table mise 
et qu il aient bien l eue prise 
a tost atorné a mengier 
termes esteit lors de mengier 
s ont meneis l eue demandee 
por lauer si fut aportee 
en bacins d argent nielez 
sus les tables ilec d ilez 
furent hanas d argent assis 
et uaisseaus d or puis s est assis 
martins et li autre enuiron 
do menger pas ne uos diron 
fors tantque sanz lui plus loer 
ce que len pot de bien trouer 
par tot et par mer et par terre 
fist l euesques par son quou querre 
et s il l ot quis a sa deuise 
quant il orent tuit l eue prise 
et as tables assis se furent 
li ualet au menger corurent 
qui prez esteit si l aporterent 
li un arrere retornerent 
au menger si cum il deueient 
li autre par laienz serueient 
de uin et de quanque il conuint 
si cum a chascun en souint 
martins saint hylaire esgarda 
qui son seignacle lor tarda 
et li dist qu ainzqu il beneist 
qu a lui son quou uenir feist 
quar il auant ne mengereit 
en iusqu a lui uenuz sereit 
et si li aprendreit comment 
sert si beau et si uistement 
mes il aueit la conneu 
par le saint esprit et ueu 
que c esteit diables sanz dote 
qui a nul mau faire ne dote 
ainz le fait tot et le porchace 
l euesque dit que lem le face 
uenir tost et cil i alerent 
mes pas o eus ne l amenerent 
car il lor dist que por riens nee 
n ireist iusqu fust atornee 
et tote faite a sa deuise 
la chose qu il aueit emprise 
quant il a la nouelle oie 
que cil a lui ne uendreit mie 
si i a de chef enuoié 
zz ualet et molt l a preié 
que nus essoignes ne l tenist 
qu il a lui tantost ne uenist 
et cil manda qu il n ireit mie 
qu il aueit si fort maladie 
dom il coiteit qu il se geust 
ne pas ne li en despleust 
car molt uolenters se leuast 
si li maus tant ne le greuast 
lors commence martins a rire 
et au bon saint hylaire dire 
que sis quous molt petit le prise 
quant por lui n ot la uoie enprise 
ou n aueit pas yy pas 
puis li manda qu eneslepas 
uenist a lui ou si ce non 
il l amenreit par le grenon 
malegre son sanz atendue 
quant li quous ot bien entendue 
la chose qu il li ot mandee 
si uit bien que de demoree 
n i ot point ne d escusement 
car trop li uendist durement 
si maintenant ne se meust 
ne saueit que faire deust 
car n i ot point d arrestement 
et bien saueit certainement 
que martins molt le honira 
si tost cum dauant lui ira 
car ia riens faire ne uosist 
que martins tot ne li tosist 
car par tot bien le conoisseit 
la poors forment l angoisseit 
d i aler car molt le cremeit 
si i ala mes molt gemeit 
et trambleit molt et sospirout 
car grant dolor et grant ire ot 
dom il le conuenit partir 
de ce qui son fust sanz partir 
et dun il ert en la saizine 
pas por pas hors de la coisine 
detrers les uallez se bouteit 
car a ueeir molt redoteit 
cil qui fut de trestoz mausfez 
martins qui li ot mainz maus faiz 
mes il i uint en bas criant 
et martins li dist en riant 
  longaigne et tu ca que queis 
certes grant hardement feis 
dont tu issi metre en tes uoies 
cest prodome et ses genz uoleies 
par ta guille et par ton aueir 
or me di quar i o uoil saueir 
ou tu cest cors d omme preis 
dedenz le quel tu te meis 
por ta laide facon courir  
lors li couint la boche ourir 
a force qu il le menaca 
si li dist qu il s en porchaca 
car lonc tens aueit espié 
le cors d un escomenié 
qui morut sanz confession 
s en fist sa lige mansion 
car en enfer ou il regnot 
onques si bele chambre n ot 
qu ele esteit de peche ioinchie 
et de mau peinte et lanbruchie 
martins de chef enquis li a 
saueir comment il espia 
saint hylaire por lui maufaire 
et cil qui riens ne li pot taire 
li dist que par temps le cuidast 
tel atorner qu il le uuidast 
en enfer sanz nesun retor 
dum il aueit la mestre tor 
car de l aueir don l ot fait riche 
enuers deu l aueit si chiche 
que riens n en uossist despleier 
por nul qui l en seust preier 
ainz morist o la coueitise 
de la mauuaise manentise 
por somet s esteit entremis 
tantqu il l aueit en robe mis 
en herneis en cheuaucheure 
si qu il s en aleit l ambleure 
en enfer la uoie senestre 
et par tens le conuenist estre 
car sa maison cheeir feist 
desus lui si qu il l oceist 
et ensi fust sous trestoz quites 
des paroles que cil ot dites 
trestuit li clerc s espoentoent 
et de poor tuit se seignoent 
nis sainz hylaires s en seigna 
mes onc martins ne se deigna 
seigner por riens qu il deist 
ainz dist que le cors ius meist 
et en enfer ius s aualast 
si que iames aillors n alast 
tantost sailli de l ome mort 
sathan que en a mainte mort 
si laiz que tant s espoenterent 
trestuit qu a pou qu il desuerent 
et a apres sei trahinees 
de l ostel bien yy cheuronees 
et si leua tel pullentie 
qui n oleit pas rose florie 
quant martins uit qu il ont eu 
tel poor qu il furent cheu 
a leuer sus les commanda 
et a son mestre demanda 
por saueir si il li pleust 
qu o ses oilz ueist et seust 
quel menger il li apresteit 
li bons quous qui o lui esteit 
et il dist qu i molt li agree 
lors a martins sa main leuee 
si seigna ce qu ot sus la table 
ou aueit menger delitable 
assez et de bien atorné 
mes maintenant fu tot torné 
autrement si que bien connurent 
que tuit li mes qu eloques furent 
crapaus et coleures esteient 
qui par sus la table sailleient 
grenoilles laisardes tortues 
ront tantost ileques ueues 
que si durement s effreerent 
que de la table se leuerent 
li hanap d argent et les copes 
et li trencheor o les sopes 
qu il ot eu dou larroncin 
deuindrent come de roncin 
quant l euesques et li clerc uirent 
les miracles si s esbahirent 
et de ce molt martin loerent 
le cors qu il ot laissé giterent 
car enterrez en cimentere 
n est pas nus tex hom cum il ere 
a menger le seir porchacerent 
autre menger dom il mangerent 
et fu li miracles seuz 
qui ne pout pas estre teuz 
martins et saint briz seiornerent 
bien yy iorz puis s en retornerent 
tuit sol sanz autre compaignie 
mes deniers assez n orent mie 
dun il lor uiure achatissont 
car ie ne cuie au i portassont 
entre or et argent purement 
que yy deners solement 
ne cil pas trop ne les chargeient 
puis uirent si cum il erreient 
zz poure qui grant mesaise ot 
que uiellece le mesaisot 
dum il resteit recorbeliz 
dont molt ot perdu les deliz 
car tex fut que nule riens nee 
ne li deust estre ueee 
par quei il querre la deignast 
n est nus hom qui ne s en seignast 
dou grant mal et de la destrece 
qu il soffreit por sa uieillece 
martins neis s en esbahit 
qui onc mesaise ne hait 
ainz en ot le ior molt eu 
quar despuisqu il furent meu 
deuers petiers don il ueneient 
a pie toz iorz alé esteient 
s en fu martins molt anoiez 
et fu sus son asne encroiez 
dom la selle n ert pas doree 
ainz ert fustme et derramee 
car ia nul ior ne s endetast 
por nule rien qu il achatast 
ne sai cheuestre ou bride a non 
ce qu il ot mis en son asnon 
par dessus lo groing qu il ne morde 
sis lorains esteit faiz de corde 
et si estrer de mellier furent 
de toz autres bien le connurent 
cil qui onc ueu ne l aueient 
einssi entre os dous s en ueneient 
le dreit chemin sanz compagnie 
tantqu a martin li poures prie 
que de lui pitie li preist 
por deu ne ne l escondeist 
martins lors a saint briz pria 
que l un des deniers qu o sei a 
tost por amor deu li donast 
et cil dist que il sarmonast 
assez que il ne l aureit mie 
car sa borse n ert pas emplie 
de deniers ainz en ert bien uoide 
car il n a pas si cum il coide 
deniers que le seir despendist 
et cil li dist que n entendist 
a ceu quar damedex commande 
que se nus poures li mande 
riens qu il ait qu il le li donast 
que dex le li guerredonast 
sainz briz quant il ot sarmoné 
l a au poure tantost donné 
et li dist qu il laissast ester 
soe merci l amonester 
car en uain se trauaillereit 
qui de ce plus le priereit 
car par deu qui le mont reient 
il n en fereit iames neient 
maneis le poure ilec laisserent 
et par zz chemin s adrecerent 
que lem lor ot ilec monstré 
si i ront zz poure encontré 
qui aleit o yy eneilles 
qui n aueit pas uaillant yy billes 
de robe ne de chaucemente 
onc creature plus dolente 
ne fut ueue en nule terre 
si lor commenca a requerre 
c aucune rien li donessont 
por deu dun il amesessont 
la fain qui trop fort l asprea 
martins lors a saint briz prea 
qu il donast au poure plaignant 
zz denier de son remaignant 
et cil iura que n ou fereit 
car bien le seir lor conuenreit 
yy deniers que lor remaigneient 
n a trestoz cex qui se plaigneient 
n en donreit pas qu ainz la seree 
en gastereit une borsee 
ne ia de ce ne le crereit 
car la moneie espoisereit 
par ses dons qui la li baudereit 
et martins dist que melz uaudreit 
que li poures en fust aisez 
si que sis maus fust amaisez 
que ne uaudreit qu il le mengast 
que dex de lui ne se uengast 
por solement cil escondit 
car sainz iohan ou sarmon dit 
que li hom que ueit en misere 
son poure ueisin et son frere 
et a lui do son ne li done 
que de paradis la corone 
a par cel sol meffait perdue 
quant de lui n a pitie eue 
lors dist sainz briz qu assez en mete 
et bien li loe qu il s endete 
por chascun ribaut qui le prie 
quant cele uie li agree 
ne por nul ne la laissereit 
et puis dist que l un l en donreit 
mesque mes ne l aguillonast 
qu a nesun autre en donast 
car por lui ne lor donreit mie 
a toz le uaillant une fie 
puis l a au poure home baillé 
qui l ot ce li fut uis taillé 
et a de s entrecommanderent 
lors ne tarda pas qu il trouerent 
zz poure qui ne ueeit mie 
et sainz briz a martin escrie 
que ribaut l ont fait espier 
por faire borse deslier 
mes si cil qui li attendeient 
la borse o les deniers aueient 
ne l aureient pas trop greue 
car el sambleit par trop greue 
tant esteit et mole et flaistrie 
tantost uint li cex et lor prie 
c aucuns d os dous bien li feist 
que dex en gloire les ueist 
lors a martins le chef drecé 
por prier saint briz por le ce 
et li dist qu il en repartist 
encore zz ainzqu il s en partist 
et de nul plus ne l priereit 
et sainz briz dist que n ou fereit 
ainz alast de l aumones faire 
car il ne poeit le mau traire 
qu il traheit quar ia ne beust 
de bon uin ne ne li pleust 
nul ior a auer le deliet 
ne de uiande ne de liet 
si ueneit melz que cil braisist 
toz sols que chascuns d os traisist 
nul mal cele nuit par soffraite 
car longe iornee orent faite 
lors dist martins   gar que ne l dies 
iames quar ce nos dit thobies 
qu aumone le peche desteint 
aussi cum le fou l eue esteint 
si uient melz que tu le li bauges 
que tu sanz le doner t en auges  
sainz briz lors a cel le geta 
et forment a martin dit a 
que iames o lui n estereit 
quant il l autre denier donreit 
lors se test martins et ala 
aual zz pui qu il auala 
et sainz briz le ueneit suiuant 
si ne fut onques riens uiuant 
si poure cum il encontrerent 
mes onques mot ne li sonerent 
car martins parler n i osa 
por ceu que sainz briz le chosa 
et cremeit qu il se marreist 
si il nule rien li deist 
si a outre la uoie alee 
uenue esteit ia la uespree 
quant il a la haie abuterent 
hostel quistrent si le trouerent 
legerement car herberger 
le poeit lom come zz berger 
sanz forfeit et sans uilenie 
morz esteit d une maladie 
zz riches borgeis en la uile 
qui n ot pas laissé pau d anguille 
ainz aueit laissé yy guerles 
toz plains de deniers iusqu as orles 
a yy qui les partissunt 
si qu a s arme bien feissunt 
mes li yy si parent esteient 
qui as autres yy bien diseient 
que ia riens n en sereit partie 
si chascuns n aueit sa partie 
mes li autre pas ne loerent 
ainz lor distrent et s acorderent 
qu a martin yy en baillessont 
et uers deu s en aquitissunt 
et lo quart guerle estoiereient 
contre cels qui les assaudreient 
qu einsi ne fust l aumone mise 
fait fut tot segnon lor deuise 
car a martin yy en porterent 
et le quart en sauf le poserent 
quant dauant sei les uit uenir 
martins ne se pot tenir 
c un poi ne reist en celé 
et puis a saint briz apelé 
et lui monstre le guerredon 
qu il aueit eu par le don 
des yy deniers que il donerent 
et dist au poure que il trouerent 
si li quarz fust aussi donez 
qu autressi fust guerredonez 
li borgeis molt s en esbahirent 
quant ensi lor conseil oirent 
que nus hom fors els ne saueit 
mes dex tot dit le li aueit 
l endemain par matin errerent 
lor uoie ou yy ribauz trouerent 
qui le seir deuant espierent 
li dui d os a l autre prierent 
que morz ileques se feist 
si que l arceuesque ou ueist 
car deniers assez en aureient 
que le seir en uin despendreient 
si le lor a cil otreié 
et cil qui furent deleié 
la teste sanz plus en courirent 
et grant plor et grant noise firent 
lez celui qui fut estenduz 
quant martins les ot entenduz 
si s en merueilla durement 
puis uint a os deliurement 
si lor demanda qu il aueient 
et cil distrent qu irié esteient 
d un lor compaignon qui mort ere 
car esté orent tot a tere 
ilec por acun denier querre 
dun il fust enfoiz en terre 
ne troué nesun n en aueient 
et por ce lor grant duel faseient 
qu il n orent dou fust enfoiz 
quant martins les ot bien oiz 
qui le barat pas n entendeit 
de son asne ius descendeit 
si en a l arme commandee 
et l en ont li angre portee 
car ia priere ne feist 
a deu dun il l escondeist 
puis fist yy deniers doner 
as ribauz qui embriconer 
par lor trahison le cuiderent 
maneis lor chemins s adrecerent 
et il et saint briz congie pristrent 
et cil a lor compaignon distrent 
qu il leuast sus qu assez aueient 
deniers que le seir sopereient 
mes dire ne lor pot riens nee 
car l arme s en esteit alee 
quant li ribaut sa mort conurent 
tantost empres martin corurent 
et la uerite li conterent 
et en plorant li manderent 
que lor compaignon lor rendist 
ne qu a lor pechie n entendist 
lors fist martins par sa priere 
l arme de cors uenir arriere 
qui lor dist que grant mal li fistrent 
si compaignon qui le li distrent 
quant il de la le fist torner 
ou toz iorz uosist seiorner 
a tors uindrent a la seree 
mes las fut de cele iornee 
martins qui ueoz et maigres ere 
car cheuauchers ueil home enpere 
et afeblist molt par raison 
s ot zz seriant en sa maison 
a cui peseit molt durement 
dun li aleit si feblement 
car ia nul ior ne li pleust 
beure uin et s il en beust 
il le beueit mauueis et aigre 
li cho resteient eissi maigre 
que il mengeit que ia riens nee 
n i eust fors eue salee 
sis pains ert d orge et dessalez 
pestriz o cendre et tresalez 
menger de peisson et de char 
reteneit trestot a eschar 
si que ia n en uosist gouster 
qui li donast tot sanz coster 
et por ce fu amagriez 
molt forment et afableiez 
tantqu a son seriant uint en pense 
que s il preneit de sa despense 
un poi dum achater feist 
sain que en son menger meist 
si qu il ne s en aperceust 
ne que nous autres ne l seust 
ensi par cele tricherie 
li porreit alonger sa uie 
ou si ce non il li torreit 
a tel dolor qu il en morreit 
si uint lors a lui uistement 
et li dist que deliurement 
por sa deserte li prestast 
deniers dum sollers achatast 
si les li a martins prestez 
si en fut li sains achatez 
et li sollers a une feire 
qui fut de l autre part de leire 
en borc brenous puis s en reuint 
par sus le pont si mesdeuint 
de lui car en leire perit 
mes leisseir perdre l esperit 
ne uolt dex ainz le deffendeit 
por ce que mau n i entendeit 
la nouele a martin noncierent 
et qu il i alast li prierent 
si i ala et deu pria 
tantque son seriant qui neia 
ot uif en char en ossemente 
o le lart o sa chaucemente 
donc la uerte li a contee 
quant martins l ot tote escotee 
si dist que iames ne feist 
qu encore ne li mescheist 
car riens uie ne sosteneit 
fors ce que de par deu ueneit 
ainzqu a treues fust l assamblee 
que maximes ot assemblee 
por destruire la gent d espaigne 
ot l empereres par champaigne 
et par tote france mandé 
et generaument commandé 
qu a reins uenissent au concire 
car mie uoie ert de l empire 
et de france ce li sambla 
si uos di qu il i assambla 
tant rei et tant duc et tant comte 
qu a nis onc nus hom a dreit conte 
a conter trestoz les seust 
mes a martin forment pleust 
qu a cele feiz se remansist 
et molt uolentiers se feinsist 
d i aler s il onques osast 
mes bien sot que len l enchosast 
quant il sols n i uosist aler 
si fist sa chapele enmaler 
et dessus son asne encroer 
et il por sei meoz apoer 
porteit zz baston en sa main 
car ia ne a seir ne a main 
ne montast iusqu il fust lassez 
si fut le concire amassez 
ainzqu il a reins fust arriuez 
mes n i ot nul de ses priuez 
qui la nuit li prestast hostau 
car nus hom ne uit ost itau 
ne si tres grant plente de gent 
si n ot hostel ne beau ne gent 
cele nuit ainz fut hostelez 
hors de la uile ilec delez 
en une borde molt petite 
la nuit quant sa complie ot dite 
menia ce que fut atorné 
au main quant il fut aiorné 
se leua por chanter matines 
si uit ilec close d espines 
une chapele bien fermee 
s enquist si la messe ert chantee 
et ou ert cil qui la chanta 
mes zz hom d ilec li conta 
que si tres poure esteit l iglise 
que len n i faiseit nul seruise 
forsc une feiz en la semaine 
lors lor dist martins que grant peine 
en l autre uie en soffrireient 
cil qui rien doné n i aueient 
et qui poeir orent d ou faire 
si fut zz hom por son afaire 
ilec uenuz par auenture 
qui uignes et grant teneure 
aueit de decoste l iglise 
ou il aueit grant peine mise 
por les metre en bon estement 
si dist que por deu preement 
trestot a l iglise donreit 
einsi qu uns prestres i fereit 
chascun ior seruise a dreite hore 
n i ot plus fait de la demore 
que l iglise n en fust saisie 
einsi fut la chose fenie 
et tint l iglise longement 
l empereres son parlement 
tint ilec et puis s en tornerent 
martins et cil qui o lui erent 
uers lor pais et uers lor terre 
tantque mort qui toz iorz a guerre 
uers les bons et les maus oblie 
sostrest au prodome la uie 
qui la chose au moster dona 
et enuie qui raison n a 
fist les enfanz auant uenir 
et le proueire en plet tenir 
de la chose qui fut donné 
si que les genz de la contree 
li loerent qu il la laissast 
et que uers tors tost s eslaissast 
por requerre a martin s aie 
par cui l iglise en fut saisie 
et dauantque cil l otreia 
li prestres lores sa uoie a 
uers tors le dreit chemin enprise 
tantqu il uint a tors a l iglise 
quant martins ot messe chantee 
si li a la chose contee 
por qu il esteit a tors uenuz 
si cum il ert en plet tenuz 
et por saueir qu il en direit 
lors li dist martins qu il ireit 
o lui por ceus amonester 
qu en paiz le laisissont ester 
de la chose qui fut donee 
l endemain a la matinee 
se mist ou dreit chemin ferré 
tantque uers reins a tant erré 
qu il i uint a zz anuitant 
s ot en cel ior d anui tant 
de pluie que toz fut lassez 
au main quant dormi ot assez 
et ses hores totes chantees 
comanda que fussent mandees 
celes genz qui en plaideeient 
le prouoire et qui demandeient 
ce dont l iglise esteit saisie 
si uindrent a grant compaignie 
de genz qui lor aparteneient 
et les autres genz i ueneient 
por ueeir martin solement 
si lor monstra molt doucement 
martins ce qu il ert uenuz querre 
et cil distrent que ia la terre 
ne la uigne prestres n aureit 
ia tant sermoner ne saureit 
car lor peres ne pot quiter 
n einsi ses heirs desheriter 
n unques ne l aueit otreié 
lors lor dist martins que neié 
ne peeit estre en nule guise 
que ne fust doné a l iglise 
mes por ous per dreit faire taire 
et por l arme au mort et por faire 
a chascun son bien et son beau 
li demostrassent le tonbeau 
ou lor peres se reposot 
qui donee cele chose ot 
et cil tantost le li mostrerent 
des genz qui por ueeir alerent 
ot ilec grant noisse et grant presse 
et martins uers terre s abeisse 
a nuz genoiz ou cimentere 
et a ihesu crist son douz pere 
pria haut que par sa pitie 
li demostrast tele amistie 
que par tut fust aparceu 
que li enfant ot tort eu 
qui por ce la uenir le firent 
tantost dou mort la uoiz oirent 
et tuit et totes la conurent 
qui crieit que cil mal ne furent 
qui deu et lui ont gerreié 
car il aueit tot otreié 
pardurablement a l iglise 
as enfanz et a toz fu prise 
granz freors de ce qu il oirent 
si uindrent auant et guerpirent 
a l iglise enterinement 
et chascuns do son proprement 
de ceus qui le miracle uirent 
granz dous et granz laisses i firent 
si crut molt puis cele chapele 
que len or saint martin apele 
si cum uos orez en la fin 
ainzque ge mon romanz afin 
martins sot einz son finement 
qu il morist et apertement 
l aueit a ses deciples dit 
a qui molt pesa de ce dit 
si le couint aler a cande 
qu entre les clers ot un escande 
dom molt uolentiers paiz feist 
si chescun sus lui s en meist 
mes si com l esue uost passer 
uit oisaus assez amasser 
qui dedenz l esue se plumioient 
et les pessons en aportoient 
et dist a cels qu ilec esteient 
que li oiseaus signifieient 
les deables qui aguetoent 
cels qui en pechei seiornoent 
qui deuoroent et mengeient 
ne saouler ne s en poeient 
lors lor commanda qu il s en aillent 
ne que les peissuns plus n asaillent 
tantost li oiseau s en tornerent 
n onc plus illec ne retornerent 
grant piece a cande seiorna 
mes por s en uenir s atorna 
quant entre les clers ot paiz fete 
mes fieure quarte le dehete 
qui tote nuit l out trauaillié 
tremblé ot molt et baaillié 
et tuit li membre li failleient 
as ses clers qui o lui esteient 
dist que il se moroit sanz dote 
lors i ot mainte temple rote 
des clers qui grant duel demeneent 
et qui ou plorant uoiz crieent 
a martin por quoi les lesseit 
qui de ses bens diz les pesseit 
de creance les abeurot 
et de mau toz les deseurot 
par le bien qu il en lui ueoient 
et li leu par tens rassaudroient 
les bestes que li patres garde 
quant el auront perdu lor garde 
se l uodront totes acorer 
lors ne se tint pas de plorer 
martins por riens que len li prie 
a ihesu crist doucement prie 
que se il ueolt et il l esgart 
que encores son peuple gart 
n en refusera pas la painne 
mes sa uoillece molt le painne 
si li fust beau qu il le preist 
de tot ce son uoloir feist 
einsi estoit en la balance 
d amor et de bonne esperance 
d amor quar leisser ne uoloit 
ses clers qu i molt amer soloit 
d esperance quar paradis 
ne lessast pas por estre uis 
einsi n a pas la mort dotee 
ne n a la uie refusee 
mes molt pria de qu il gardast 
ses clers et qu il les regardast 
onc en son lit ne demora 
de de seruir toz iorz ora 
a l esperit qu i pou force ot 
ses membres seruir efforcot 
en cendre se uit et en here 
mes si clerc li uoloient fere 
son lit et autre chose metre 
mes il n es sofrit entremetre 
de tel surfet einz les chastie 
que iames nul d els ne li die 
car l om a qui de de souient 
sus la cendre morir couient 
n autre example ne l orderoit 
car bien sauoit qu il pecheroit 
martins ot toz iorz uers les nues 
les oiz et les mainz estendues 
n onc ne uolt l esperit lascheir 
de de proier car molt l a cheir 
li prouoire qu ilec estoient 
molt doucement li requeroient 
qu il se tornast sus son coste 
mes onques n en pot estre osté 
et molt uolentiers leisé sunt 
einz lor dist qu il i lessesunt 
le ciel uoier non pas le mont 
car nostre sire le semont 
et l arme por ce s en prent garde 
par om ira car molt li tarde 
puis a le diable esgardé 
qui grand piece ot ilec gardé 
si de son prou fere i poroit 
si li a dit qu il demoroit 
por noient car riens n i rendra 
ne ia si de plest n auendra 
qu il truisse en lui pechei mortau 
ne doit pas auoir nul mort tau 
mes abraham le receura 
si com recoiure le deura 
tantost com sa parole ot dite 
l arme del cors s escalebite 
et l en ont li angre portee 
qui grant ioie en ont demenee 
sa char tote resplendissoit 
et si grant clarte en issoit 
com si ce fut uoirres xxx 
ia soit ce qu i fust uolz ou lez 
il semblot enfant de yy ans 
qui fust encores aletanz 
a cande ot molt grant assemblee 
car la nouele fut alee 
de la perte que fete auoient 
o grant plors martin regretoient 
et les nonains et li chennoine 
et tuit si deciple et li moine 
et li pueples communement 
nus n i ert qui ne se dement 
de la perte qu il out perdue 
li peteuin rorent seue 
cele nouele si i uindrent 
et a cels de tors grant plet tindrent 
dou cors qu enporter en uoloient 
et distrent qu auoir le deuoient 
par reson et par fin couent 
car de moines fist un couent 
en lor pais demeinement 
dum il fust abbas longuement 
et assez le lor ont presté 
or lor auoit dex apresté 
le cors mort si l enporteroient 
et molt bien soffrir s en deuoient 
car yy anz l ont eu 
mangé ont o lui et beu 
et parlé de quantqu il uoloient 
et cels qui malades estoient 
garissoit toz sanz riens atendre 
et por ce le lor doiuent rendre 
li toroniaz lor respondoient 
que mauues argument fesoient 
car meolz auoir le deussent 
a melan car bien peussent 
montrer que o els premerement 
auoit seiorné longuement 
et uers eus s estoit aquitez 
car yy morz ot resuscitez 
en lor pais en lor conte 
et lor fist mainte autre bonte 
mes puisqu en toroigne habita 
nus fors un n en resuscita 
si est resons qu i morz lor rende 
autel seruise et autel rente 
autel ennor autel aie 
com il lor ot fet en sa uie 
et si rert costume ancienne 
qu en la cite ou len l ordemne 
soit l arceuesques enterrez 
et bien ot esté enerrez 
quant l arceuesque li donerent 
einsi entr eus grant plet menerent 
eniusqu au soir a la uespree 
la biere o le cors ont posee 
au milou d els si la garderent 
tote nuit mes bien s eniurerent 
li peteuin si s endormirent 
tantost li toroniaz sesirent 
le cors et par une fenestre 
l ont hors mis et si firent estre 
genz au dehors qui le recurent 
ou tel ioie com fere durent 
s en uont et par leire l enmennent 
des chanz et des criz qu ils demeinnent 
sont esueillé li peteuin 
qui aoillé furent de uin 
si ont esté molt esbahi 
et distrent que il sont trahi 
si s en reuont o lor grant honte 
d els ne fera plus ici conte 
mes des toreniaz qui montoent 
contremont l esue et enportoent 
lor seignor uers tors dreite uoie 
lie et ioiant molt de la proie 
qu a peteuins orent tolue 
tantqu il uindrent uele tendue 
au port de tors ou s ariuerent 
totes les genz encontre alerent 
ou les clers en procession 
ne uos ferai plus mencion 
comment il lurent ne chanterent 
mes noise et plor et duel menerent 
quant il le uirent en la biere 
puis s en tornerent toz ariere 
ou le cors por lui enfoir 
lors ne peust len riens oir 
tel noise et tel plet demenerent 
au commun cimetere alerent 
si l ont illeques enterré 
et en on beau sarquo serré 
tors fors soul la cite 
solet estre d antiquite 
apelez communs cemeteres 
illeques uost nostre bons peres 
estre mis ou la poure gent 
ne ne li chaut qui le degent 
puis a sainz briz sus lui fondee 
une iglise mes gueres lee 
ne fut einz ert basse et petite 
maint ior i a la messe dite 
et quant fu morz l i enterrerent 
encor a tors a cloistre perent 
sus la muterne les meiseres 
de petites pierres legeres 
si cum saint gregoire raconte 
quatre et douze anz a conte 
auoit que dex ot mort soferte 
quant de martin auint la perte 
que iames ne sera rendue 
uint sex anz rauoit tenue 
l arceuesque quant il la prist 
en rauoit si com len m aprist 
cinquante cinc reondement 
si fut einsi tot droitement 
quatre uinz zz en en uie 
sanz ueinne gloire et sanz enuie 
sainz seuerins cil de coloigne 
qui tot en bien metoit sa poigne 
ot le ior chantees 
si a uers le ciel escotees 
les uoiz des angres qui chantoient 
qui l arme martin enportoient 
si sot bien que senefiot 
son arcediacre iqui ot 
si li demanda si oies 
auoit amont ces melodies 
cil dist que non et puis escote 
mes onques n i pot oir gote 
lors dist l euesque qu il preiast 
de qu a oir li otroiast 
quant esté grant piece a terre a 
nostre sires li desserra 
les oroilles s a receues 
les uoiz et non pas entendues 
l esuesque li dist que c estoient 
les uoiz des angres qui chantoient 
por l arme martin qu il enportent 
dom tuit ensemble se confortent 
l arcediacre a escoutee 
chose qui point ne li agree 
si a tost a tors enuoié 
as clers et molt lor a prié 
qu i li mandent quel hore il ere 
quant dex prist l arme de lor pere 
et quel ior et quele semaine 
si li mandent qu au diemaine 
quant la mienuit fu passee 
s en ert l arme de lui alee 
lors a li mesagiers troté 
et l arcediacre ot noté 
l ore et le ior qu il lor auint 
si sot bien quant cil de la uint 
que l arme estoit dou cors partie 
l ore qu il ot la uoiz oie 
mainte genz par mainz lous oirent 
ausi les angres com il firent 
saint ambroise cil de melan 
ot bien cheuauché deme l an 
par sa prouince que grant ot 
s auint einsi que il chantot 
a melan la messe de mainne 
a cel ior a cel diemainne 
que martins estoit trespassez 
li peuples s estoit amassez 
ilec por oir le seruise 
mes einzque len l epitre lise 
s endormit et molt demora 
sur son auter mes molt lor a 
ennoié si l ont esueillié 
et li distrent que someillié 
auoit assez si feist lere 
a son clerc de saint pou xxx 
cil dist qu asez se sont hasté 
car n auoit pas son tens gasté 
einz auoit puis prou conquesté 
car en toroinne auoit esté 
por commander l arme son frere 
saint martin de tors qui mort ere 
les genz de ce molt s esbahirent 
en toroinne enquerre firent 
si c est uoirs qu il l ait commandee 
si lor fu la uerte mandee 
einsi cum cil la lor ot dite 
qu i i ala en esperite 
a tors grant plor et grant cri ot 
por sa mort mes un clerc i ot 
qui dist a toz qu il ireit querre 
par tot et par mer et par terre 
si que iames ne seiorroit 
por sauoir se trouer porroit 
ne clerc ne moinne ne hermite 
qui fust de si haute merite 
et si dist qu o soi porteroit 
sa uie et que il la feroit 
par tot lere communement 
se uos uolez oir comment 
fut apelez cist crestiens 
ge uos di que postumiens 
fu nommez a mon escient 
cil a pres yy anz orient 
de uile en uile tot marchié 
mes onques feire ne marchie 
n i uit ou ne trouast la uie 
ne nul home qui ne li die 
les miracles qui i estoient 
einsi com trouez les auoient 
en sa uie qui fu escrite 
des ors uoil que uos soit descrite 
la uoie que cil a alee 
a nerbonne a primes trouee 
une nef qu iliec a loee 
puis alerent uele leuee 
en yy iorz iusque au port d afrique 
en la tere ot mainte relique 
de sainz si li uint en corage 
qu il iroit eniusque a cartage 
por saint ciprien le martir 
einzque d ilec uosist partir 
meneis a ses fardes trosees 
et erra par maintes iornees 
par la terre et puis s en torna 
a la nef qu il ne seiorna 
tant ne quant einz se mist en mer 
mes nus hom ne peust enmer 
a i estre cele feiee 
mes quant el fu bien aprochee 
d alixandre ou aler quidoient 
li uent si fort la demenoient 
qu a pou trestuit ne perillerent 
li notonier lores fichierent 
a ancres dom la nef aresterent 
et hors a la terre menerent 
en bateaus qu ileques auoient 
les gens qui cremeillos estoient 
postumiens lors esgarda 
la terre que nus ne garda 
ne qui pointeit n ert coltiuee 
si a alé leue et demiee 
por sauoir se gent estesunt 
en la terre ou nul ble ne sunt 
qui poure ert en tote seson 
si a ueue une maison 
qui n estoit pas ne grant ne bele 
ainz fut assise en la grauele 
lez la terre petite et basse 
bien couerte si que n i passe 
nulle pluie qui onc pleust 
maisqu il onc pleu i eust 
n oit onques au pais dire 
mes plus i uentot tot a tire 
qu en nul lou et plus le douteient 
car li uent plus fort i uentoient 
qu en nul leu de mer ne fesoient 
nul germe nul ble n i cressoient 
qu en ne troue qui rien i mete 
tant ert la terre et herre et meite 
par uent qui tote la despeice 
la ou ert ferme une piece 
auoit de grosse herbe uerdure 
qu il menoient en pasture 
les oeilles que il auoient 
les poures genz dou leit uiuoient 
et de pain d orge li plus riche 
ne ia ne guastelet ne miche 
de nul forment n i meniessunt 
car nul ble qu il i semessunt 
fors orge sanz plus n i creust 
ne ia ble semé n i eust 
qui plus de yy iorz durast 
qu en terre ne se meurast 
si que bien cuillir le poeient 
les genz en la terre n estoient 
fors por ce qu il estoit seu 
que quite estoient de treu 
de la meson dire reuoil 
que dedenz uit un home uoil 
qui de peaus auoit uesteure 
et menoit molt grant aleure 
une moele que il tornot 
o sa main ne ne seiornot 
au torner mes quant l entendoit 
maintenant saluz li rendoit 
et le recut molt bonnement 
puis enquist de son estement 
l omme uoillart postumiens 
por sauoir s il ert crestiens 
si com il ne si genz fussent 
ilec qui ausi creussent 
lors commenca cil a plorer 
et ausi com por l aorer 
a genoiz deuant lui se mist 
et le baisa puis s entremist 
d aprester ce qu il menioroient 
n a yy homes qu ilec estoient 
n aporta for un pain demie 
d orge qu ot molu et semé 
et d erbe un pou que ie ne mente 
qui sembloit de la foille mente 
mes centanz estoit sauoree 
puis uindrent genz de la contree 
ilec ueoir postumien 
et de ceol sain oste ancien 
li distrent que prestres estoit 
et que souent se reuestoit 
au mostier por messe chanter 
mes cil qui ne s en uost uanter 
le li auoit molt bien celé 
puis a son bon oste apelé 
li ualet et cil qui i erent 
et a zz mostier le menerent 
qui fut de uerdereiz couerz 
ia li us ne fust tant ouerz 
que nus enstrast se corbé non 
dou saint ne uos sai pas le non 
dom li mostiers ert dediez 
postumiens les a priez 
que dou pais li deissont 
tot l etre et des genz qui i sont 
lors distrent cil qu i n achetoient 
rien dou siecle ne ne uendoient 
ne or ne argent ne gardoient 
ne a l auoir ne couoitoient 
car trestoz iorz s en sont sofert 
puis a postumiens ofert 
yy deniers d or a son bon oste 
mes cil tost desus soi les oste 
et dist que yglise n est estruite 
par or aincois en est destruite 
quant cil oit lor estement 
si donna de son uestement 
au uoil preuoire une partie 
qui l a de bon gre recoillie 
a de lors s entrecommanderent 
car li notonnier l apelerent 
qui yy iorz l orent atendu 
qu il ot a muser atendu 
d ilec a alixandre alerent 
si qu au sepme ior arriuerent 
deuant la uile ou grant meslee 
orent li euesque leuee 
contre les moinnes de la terre 
car li euesque orent fet querre 
trestoz les liures origine 
et commanderent en plain sane 
que nus hom mes nul n en leust 
ne n i gardast ne n en eust 
car meslee i ot heresie 
mes li moinne n ou uostrent mie 
einz lor distrent qu il les liereient 
car popeliquanz fet l auoient 
non pas il mes bien ostessunt 
le mal et le bien lessesunt 
car els en doit len encoper 
qui ne doterent acoper 
par lor barat et par lor guile 
la uerite de l euangile 
li euesque lor respondoient 
que lui et els dampner deuoient 
car riens ne poeit escuser 
et bien fesoit a refuser 
chose qui poeit miolz tuer 
les fox qu as sages aiuer 
d un liure qu orent esproué 
orent li euesque troué 
qu ausi com dex ot mort sofferte 
por home non pas por deserte 
qu il eust de mort deseruie 
que tot ausi queque nus die 
deable par mort sauueroit 
si que d enfer le geteroit 
car par bonte et par pitie 
refereit autel enmitie 
a l angre qui des cels cheit 
comme a l omme a qui mescheit 
par le morteau mors de la pomme 
qui de uie mist a mort homme 
einsi entr els lonc tens tencerent 
tantque li euesque acorderent 
qu uns preuoz au pais seroit 
qui trestoz les chastieroit 
et feroit lor ordre garder 
puis l i mistrent sanz point tarder 
mes li moinne tuit s en foirent 
n a cel preuost onc ne sofrirent 
que il de riens les iusticast 
por riens que lan lor enticast 
quant postumiens oit dire 
le grant ennui le grant martire 
que li clerc entr els fet auoient 
si que por fol tenu estoient 
molt l en pesa de grant maniere 
et l euesques par grant proiere 
cele nuit molt bien l ostela 
et de remenoir l apela 
mes por riens estre ne peust 
que remenoir plus li pleust 
quant sainte yglise estoit troblee 
par les clers et par lor meslee 
postumiens s en retorna 
l endemain quant il aiorna 
et prist de l euesque congie 
qui ne l auoit pas estrangé 
de remenoir qui le preié 
si a le chemin aueié 
enuers betleen la cite 
la ou dex par humilite 
prist char en la uirge marie 
por nos torner de mort a uie 
qui par droit nos estoit tolue 
et que nos auion perdue 
par adan le uiul et par eue 
iusque ilec est la terre leue 
de ierusalem droitement 
et si i a ueroiement 
ce dient cil qu es ont errees 
d alixandre yy iornees 
saint ieroimes l iglise auoit 
car nus au pais ne sauoit 
nul meillor clerc de lui trouer 
car lan le poeit esprouer 
toz iorz au soir et au matin 
en grec en eubre en latin 
sanz i trouer fors cortoisie 
ne n auoit fors chapelenie 
la ou saint ieroimes chantot 
si com il meismes contot 
car la iustice en auenoit 
a l euesque qui maintenoit 
ierusalem en cel termine 
et uers lui auoient haine 
li mauues et li bon l emmoient 
car riens nule en lui ne trouoient 
dom il le peussent reprendre 
ia nul ior ne finast d aprendre 
ou qu en son liure ne ueist 
toz iorz ou que il n es creist 
mes la fole gent l escriot 
por ce que il les chastiot 
qu il n entendissent a folie 
quant postumiens sot la uie 
du prodomme qui la esta 
au plus tost qu il pot s apresta 
d i aler quar molt li pleust 
que d aucun pou le queneust 
et cil le recut bonnement 
et si que son proposement 
d estre en hermitage eust 
iames partir ne li pleust 
de lui ne de sa compaignie 
tant amot son estre et sa uie 
quant yy mois se fu seiornez 
ou lui si s en est retornez 
uers la cite dom il foit 
quant la noise des clers oit 
puis i fit demore petite 
qu il s en retorna uers egypte 
ou genz en hermitage estoient 
genz assez qui segu l auoient 
et son hernois et sa mesnee 
ot a saint ieroime lessee 
car pas ne uost a tel afere 
granz genz mener por noient fere 
pres dou nil lez zz hermitage 
en une terre molt sauuage 
moinnes en maintes leus uiuoient 
qui en chescum leu cent estoient 
ne ia nus d els riens ne feist 
se sis abbes ne li deist 
et s il auoient en corage 
d aler a aucun hermitage 
ia sanz l abbe n i alessunt 
ne riens dou mont ne meniessunt 
si l abbes ne lor enuoiast 
por riens que nus lor em priast 
tantque postumiens passa 
par ilec qui molt se lassa 
por le chaut et por la iornee 
si a une maison trouee 
ou uns por uiure saintement 
se fu donnez nouelement 
ne n est pas la meson lointeine 
de l abaie qu ert prochaine 
car treis leues sanz plus i ot 
et l abbes qui grant enuie ot 
de sauoir la uie a l ermite 
qui dou mont la ioie out despite 
por estre a deu toz auoiez 
li out yy enfanz enuoiez 
qui pain a mengier li porterent 
li enfant tantost rencontrerent 
un serpent leit de grant maniere 
qui onques ne se trest ariere 
por els aincois s umiliout 
tantque li meindres enuie ot 
de l emporter si l emporta 
et li serpent se reorta 
en son geron sanz li maufaire 
puis se remistrent au repeire 
a retorner uers l abeie 
mes la ioie ne querez mie 
que cil out quant il lor canta 
dou serpent et qu il se uanta 
que sanz ce que mal li feist 
le prist ne que riens i deist 
li abbes lors les chastia 
ou uirges et mout lor pria 
que iames ce ne feissont 
n a nul home n ou deissont 
quant li hermites oit dire 
et dou serpent et dou martire 
que li enfant soufert auoient 
qui pas que montot ne sauoient 
si a a l abbe mult proié 
que riens plus n eust enuoié 
a lui quar bien s en soufreroit 
ne de riens plus ne menieroit 
et cil riens plus n i enuoia 
par ce que cil le li pria 
et li hermites ieunot 
qui bien yy iorz riens eu n ot 
s en fut molt fort afebloiez 
mes n en pot estre pecoiez 
li chauteaus de sa ferme pense 
o de creance out tel deffense 
qu il ne cremoit ses anemis 
tantque dex ot en pense mis 
a l abbe qu a l ermite alast 
que la fains plus ne le malast 
qu il out souferte longuement 
si ala a lui uistement 
et li enquist de tot son estre 
comment sanz riens mangier pot estre 
si longuement ne sanz riens prendre 
puis uit en l us a un croc pendre 
un corbeillon ou pain auoit 
l abbes que c ert ne sauoit 
quant l oudor du pain a sentie 
si l a molt prié qu il li die 
que c estoit ne que ce poet estre 
et cil li dist com a son mestre 
que bien certeinement seust 
qu il ne sauoit que pain eust 
en l ostel mes por sa uenue 
estoit cele chose auenue 
et l abbes dist qu ensi n iert mie 
mes por la bonte de sa uie 
auoit de pain esperitau 
plente par de le ueritau 
einsi entr els lonc tens tencerent 
et puis de cel saint pain mengerent 
c onques nus forniers n enforna 
li abbes se retorna 
et a ses moinnes a conté 
comment dex par sa bonte 
sanz ce qu il l en eust proié 
li out pain des cex enuoié 
quant cil celui miracle oirent 
l abeie tantost guerpirent 
et as hermitages corurent 
pres d ileques mes marri furent 
don il tant tardé s en estoient 
quant tel miracle i auenoient 
