ceo auint al quinzime an que tyberie 
cesar aueit esté enpereor 
de rome el disetnouime an que herodes  
le fiz herode  
aueit esté reis de galilee  et en 
l uitime kalende de auril qui est 
el uintetunime ior de marz  et al quart 
an del cunte rufin et leun 
en l an quant furent iosep et 
kaiphas . 
el quint an aprues la passiun nostre 
seignor nichodemus 
escrist ceste estoire en ebreu et en 
latin . 
anna et caiphas et sobna  datan  
gamaliel  iudas  leui  
alisandre  esir et li altre iudeu 
uindrent a pilate 
encuntre iesu  si l acuserent de 
multes paroles et distrent  
  nos sauun que cist est fiz 
iosep  le feure  nez de marie  et 
il dit k il est fiz deu et 
reis . et nient solement uiole le 
sabat  mais la lei nos peres ueut 
desfaire .  dist pilate    que fait 
il   li iudeu dient    solunc nostre 
lei nus ne deit altre garir 
al sabat de enfermete . icist a certes 
garist les sors et les clops 
et les curués et les 
paralitikes et les cieus et 
les 
lepreus et les encombrez de 
deable  et ceo par mals feiz .  pilate 
dit    cumment est par mals feiz   
a lui dient    sorcerie est  
et 
le prince des deables  belzebub  iete 
hors les deables  
et totes choses li sunt aclin .  
dist pilate    ceo n est mie par 
le malin esperit ieter hors deables  ainz 
est par la uertu deu .  
li iudeu dient a pilate    nos te 
priun que tu le facez uenir 
deuant tei et si l oiez parler .  
pilate apele sun bedel  si li 
dit    amiablement m amenez 
iesu .  le bedel s en issi  il le 
conut  si l aoura  et un drap 
k il portout en sa main  a terre l 
estendi  si li dist    sire  
alez sus cest drap  si uenez al 
prince parler .  li gieu uirent 
que le bedel fist  crierent a 
pilate  si li distrent .   por quei ne 
l 
feistes a altre apeler et ne mie 
al bedel  car nos ueismes que le 
bedel l aoura  si li dist  sire  le 
prince uos apele .  pilate 
apela le bedel  si li demanda por 
quei il fist ceo . le bedel li 
dist    quant uos m enueiastes a 
alisandre en ierusalem  dunc ui ieo 
iesu seer suz l asnun  et les enfanz des 
ebreus 
crianz  et tindrent en lors mains 
rains des 
palmes . li altre geterent lors 
uestemenz en la uaie  si distrent  
salué seies tu qui est en 
halt  beneit seit qui 
uint el nun deu .  et li gieu 
crierent enuers le bedel    li 
enfant 
crierent en ebreu et tu  cumment 
crias en ebreu  puisque tu es 
grieu   respundi le bedel    ieo 
demandai a un gieu  ceo  que est 
que li enfant crient en ebreu  
et il me dist .  et pilate lor 
demanda    cumment crient il en 
ebreu   et il li distrent  
et pilate lor dist    que est iceo   
et il li 
distrent    ceo est  sire  
saluez nos .  dunc dist pilate 
al bedel    issiez la hors et si 
cumme uos uolez  si l amenez 
chaenz .  dunc issi le bedel  si fist 
cumme il aueit fait deuant . 
puis si dist a iesu    sire  entrez 
ens  le prince uos apele .  
cumme iesu fu entrez  les enseignes 
que len teneit deuant pilate 
se abaissierent  si aourerent 
iesu . cumme li gieu uirent 
que les enseignes aourerent iesu et 
comment il s abaisierent 
encuntre lui  dunc escrierent li 
gieu cels 
qui portouent les enseignes . pilate 
dist dunc as gieus    ne 
uos plest nient ceo que les 
enseignes se abaissierent par sei 
et aourerent iesu  et uos blasmez 
cels ki s porterent 
cumme se il les baissassent por lui 
aorer .  dunc dient li 
gieu a pilate    nos ueismes cumme 
cels qui portent les 
enseignes se abaissierent  si 
aourerent iesu .  dunc apela 
pilate 
cels qui portouent les enseignes  
si lor demanda    por 
quei feistes uos ceo   il dient a 
pilate    nos summes paens 
et serfs as ydles . et pour quei l 
aoureriun nos  ueirement  
nos tenismes fermement les enseignes  
mais eles meismes se 
abaissierent .  dunc dist pilate as 
maistres de la sinagoge  
  eslisiez de uos meismes forz hommes 
et il tiengent 
les enseignes  si uerun se il s 
abaiserunt par els meismes .  dunc 
pristrent li mestre des gieus 
douze forz hommes  si lor firent 
tenir les enseignes deuant pilate . dunc 
dist pilate al bedel  
  menez iesus hors del pretoire et 
puis si l ramenez en quel 
maniere que uous uoudrez .  dunc 
issi fors iesu o le bedel . 
dunc apela pilate cels qui 
tindrent les enseignes  si iura 
que par 
le salu de cesar que se les enseignes 
se abaissassent quant 
iesus uendreit ens ariere  que il 
lor fereit trenchier les testes . 
quant out ceo dit  si cummanda 
ramener iesu ens el pretoire . 
et le bedel  en la maniere que il l 
aueit amené deuant  l a 
ramené . et quant iesus rentra  les 
enseignes se abaissierent 
et aourerent iesum  si cumme il 
aueient fait deuant . pilate  
quant ceo uit  si out mult grant 
poor  si leua sus de sun siege  
si ne sout que faire . la femme 
pilate  par nun procula  li 
enuoia mesage  si li manda que 
nient ne li afereit a iugier cel 
iuste homme . et si li manda que mult 
aueit sofert cele nuit 
grant poor en auisiun por cel saint 
homme . donc distrent 
li gieu a pilate    dun ne uos 
deismes bien k il est 
enchantere  
ueez cumme il fait a uostre 
femme soffrir grant peine en sunge 
por ceo que ele le deust deliurer .  
pilate apela dunc iesu  si li dist  
  dun n os tu que 
ces gieus t accusent en multes 
choses  et tu ne respuns 
nient .  et iesus li respundi    se il 
n eussent poeste de 
parler de lors bouches bien et mal  
nient ne parlassent  
mais il uerunt ceo k il 
parolent .  dunc respundirent li 
plus uiel des gieus  si distrent 
a iesu    que uerun nos 
dunc  primes ies nés en 
fornicaciun  et puis par ta naissance 
fu faite l ocisiiun des enfanz en 
belleem  et puis s en 
fuirent ioseph et marie o uos en 
egipte por ceo k il n ourent 
nient de fiance en uostre pople .  li 
alquant des gieus qui 
iloc erent  parlouent bien de 
iesu et distrent    nos ne disun 
pas que il fust nez en fornicaciun  
ainz sauun bien que marie  
sa mere  fu esposee a iosep .  
dunc dist pilate as gieus qui 
distrent k il ert nez en 
fornicaciun    la uostre parole n est 
pas ueraie  car sa mere 
fu espousee  si cumme partie de uostre 
gent tesmoigne .  
dunc a pilate anna et kaiphas    tuit 
dient k il 
est nez en fornicaciun et k il 
est enchantere  fors cels 
qui sunt si deciplez et proselite  
nez en fornicaciun cumme il .  dunc 
apela pilate anna et kaiphas  si 
lor demanda    qui sunt 
si proselite  - cil qui distrent k 
il ne fut pas nez de fornicaciun .  
dunc distrent lazar et asteron et 
antonon et iacob  
ezais et samuel  ysaac et finees  
agrippe  
annes et iudas    nos ne summes pas 
en fornicaciun nez  ainz 
summes fiz des gieus et dismes 
uerite  car nos fusmes as 
esposailles marie .  dunc cuniura 
pilate les doze par le salu 
de cesar se ceo ert k il n 
ert pas nez de fornicaciun . cil 
dient a pilate    nos ne deuun pas 
iurer solonc nostre lei  
mais il iurent que nos ne dimes 
pas uerite par le salu de cesar  
et nos serun copable de mort .  
dunc distrent anna et kaiphas 
a pilate    uerite est ceo que ces 
doze dient  k il n est pas 
nez de fornicaciun  mes enchantere 
est  et dit k il est le fiz 
deu et rei  et nos ne summes pas 
creuz .  dunc cummanda pilate 
tot le pople issir hors  fors les yy 
qui diseient que il n esteit 
pas nez fornicaciun . et iesu fist aler 
par sei a une part . 
puis si lor par quele raisun il 
uoloient ocire iesu . 
et il li dient    enuie unt de ceo 
qu il garist la gent par lor 
sabat .  et pilate lor respunt    por 
bone oure le uolent 
ocire   et cil respundent    sire  
oil .  pilate  repleinz de 
ire  issi fors del pretoire  si lor 
dist    io ne truis en cest 
homme nule coupe .  li gieu 
respundirent    se il ne fust 
copable  nos ne l te liurisun 
pas .  respundi pilate    menez 
l en et si l iugiez solunc uostre 
lei .  et il respundirent    il ne 
nos list ocire nul homme .  
dunc entra pilate el pretoire  si 
apela iesu solement  si li 
demanda    es tu rei des gieus   
respundi iesus  si li dist  
  dis tu ceo de tei meisme  ou altres 
le te distrent de mei   
pilate respundi    sui ieo dunc 
gieu  uostre gent et uos 
euesques te liurerent a mei . que 
auez uos forfait   respundi 
iesu    mun regne n est pas d icest 
munde . se il fust 
d icest munde  mes menistres 
contrestussent  si ne fusse pas 
liuré as gieus . mais mun regne n 
est pas d ici .  respundi 
pilate    es tu donc rei   
respundi iesus    tu dis que ieo 
sui reis . a iceo sui ieo nez et 
a iceo uinc ieo  et chascun 
qui est de uerite ot ma uoiz .  
et pilate li demanda    que est 
uerite   et iesus li dist    uerite 
est del ciel .  pilate dist  
  et n est pas uerite en terre   
respundi iesus    cels qui 
uerite dient en terre  cumment 
pueent il estre iugiez par cels 
qui sunt poestifs en terre   
pilate lessa iesu el pretoire  si 
issi fors as gieus  si lor dist  
  ieo ne truis nule achaisun en 
cest homme .  
li gieu li distrent    icestui 
dist  io puis destruire le 
temple et en trois iors le puis 
refaire .  dunc lor dist pilate  
  le quel temple   et li gieu li 
dient    le temple ou salemun 
mist quarante sis anz faire . et cist 
dit k il le 
deffera et refera en treis iors .  
et dunc dist pilate    ieo ne sui 
pas copable del sanc de cest iuste 
homme  uos le uerez .  dunc 
dient li gieu    le suen sanc 
seit sus nos et sus nos fiz .  dunc 
apela pilate les plus uiels 
prestres  si lor dist priueement  
  laissiez uos acusaciuns  car ieo ne 
truis nule achaisun digne 
de mort  ne por la curaciun ne por le 
trespas del sabat .  
dunc dient li proueire a pilate  
  qui cuntredit a cesar  si 
est digne de mort  et cist 
cuntredit et a deu et a cesar .  
dunc cummanda pilate as gieus que 
il issisent tuit fors del 
pretoire . et apela iesus  si li dist  
  que uels tu que ie te face   
et iesu respundi    si cumme doné 
est .  et dist pilate  
  cumment est doné   respunt 
iesu    moyses et les 
prophetes prophetizerent de ceste 
passiun et ma resurrectiun .  
cumme ceo oirent li gieu  si 
distrent a pilate    a quei uels 
plus oir les mencunges a cest 
anchanteor   et dist pilate  
  se ceo est mencunge que il dit  
menez l en a uostre synagoge 
et si le iugiez solunc uostre lei .  
dunc dient li gieu a pilate    en 
nostre lei est dreit  se 
homme mesfait a altre  que len li 
doinst trente et nuef 
cops  et qui encontre deu parole 
deit estre lapidé .  dunc lor 
dist 
pilate    se il cuntre deu parole  
menez l en  si l iugiez selunc 
uostre lei .  et li gieu dient    nos 
uolun k il seit crucefié .  
et pilate dist    ceo n est mie 
bien .  pilate esgarda le pople  
si uit plusors plorans  si dist  
  tot cest pople ne ueut pas k il 
morge .  dunc dient li plus uiel 
proueire a pilate    por ceo 
est il uenuz que il deit morir .  
dunc dist pilate   que 
a il fait por quei il deit 
morir   il respundirent    car il 
dit 
k il est fiz deu et rei .  
nicodemus s estut deuant pilate  si 
dist    sire  donez mei cungie de 
dire un poi de paroles .  
respundi pilate    di .  et 
nicodemus dist    io dis as 
proueires et as diacres et a tot le 
pople des gieus en la synagoge  
que uolez uos d icest homme  il 
fait tiels signes glorieus 
que onques mais homme ne fist . 
laissiez l ester  ne li 
faitez 
nul mal  se il est de par deu  ses 
signes esterunt  et se nun  
il carunt . car moyses  enuoiez de deu  
fist mulz signes en 
egipte  si cumme deu cummanda deuant 
faraun le rei . et 
deus de ses nouris  iamnes et 
mambres  refirent ces meismes 
signes  mes nient tanz . et les 
egiptiens les aourouent si 
cumme por deus . et por ceo que les 
signes qu il faiseient 
n erent mie de par deu  si 
perirent et toz cels qui en els 
crurent . et por ceo uos di ieo 
que cestui laissiez  car il 
n est mie digne de mort .  dunc 
distrent li gieu a nicodeme  
  tu es sun deciple  si paroles 
por lui .  dist nicodemus  
  est dunc le prince sun deciple 
qui parole por lui  dun 
n a il la poeste de cesar de ceste 
dignete   dunc furent les 
gieus iriez uers nicodeme  si li 
distrent    tu creis en sa uerite  
et si aies part o lui .  et nicodemus 
dist . 
un altre des gieus sailli suz  
si pria pilate que il osast 
parler . et pilate dist    parole .  et 
il dist    ieo iui en un lit 
de dolour trente uit anz . et iesu me 
sana  et mulz altres 
penez del diable sunt par lui sanez  
et mulz altres porpris de 
diuerses enfermetez sunt par lui 
gariz . car si tost cumme il 
me uit  si out merci de mei  si me 
dist  lieue suz  si porte 
tun lit  si ua . et ieo leuai  si 
alei .  dient li gieu a pilate  
dun ne uos deismes altresi que il 
sanout la gent al sabat 
et ietout les deables hors de lors 
cors   et un altre leua suz  si 
dist    ieo fui cieu des ma 
naissance et si cumme iesu passa 
par mei  ieo criai a halte uoiz  le 
fiz daui  aies merci de 
mei . et il out merci de mei  si mist 
sa main suz mes oilz  et io 
en eire ui .  et un altre 
leua suz  si dist    ieo ere corb  
si me 
sana par parole .  et un altre 
dist    ieo ere lepreus  si me 
sana par 
parole .  et une femme  par nun ueronica  
dist  
  io corui de sanc doze anz et io 
tocai la frenge de sun uestement  et 
en eire fui garie .  dient li 
gieu    nostre lei ne receit pas 
testemoigne de femme .  et mulz des 
altres gieus 
et des femmes diserent    icest homme 
est prophete et les 
deables li sunt sougez .  dunc 
lor dist pilate    por quei ne 
sunt il susiet a uos maistres   
et il dient    nos ne sauun .  
et li altre diserent a pilate  
  il resuscita lazarun apres le 
quart ior que il fu mort el monument .  
dunc out poor 
pilate  si dist as gieus    por quei 
uolez espandre le sanc 
del nun nuissant   
puis si apela pilate nicodemus et 
les douze gieus qui aueient dit 
k il n ert pas né de fornicaciun  et 
si lor dist    que 
ferai ieo de cest pople qui tel 
tumulte fait   et il li dient  
  nos ne sauun . il le uerunt .  dunc 
apela pilate toz les 
gieus  si lor dist    dun n est 
uostre costume que un uos laist 
un 
homme copable a uostre pasche  et io 
ai un noble des omicides 
en la chartre qui est apelé 
barabaz  car en iesu ne truis 
io nule achaison de mort . le quel 
uolez uos que ieo uos lais   
dunc crierent li gieu  si 
distrent    barrabam laissiez 
ester .  
et pilate lor demanda    que 
ferun nos de iesu qui est 
apelé 
christ   et il distrent    seit 
crucefiez   altre feiz distrent  
  tu n   es pas ami de cesar se tu 
cestui laissez  car il se fait 
fiz deu et rei  se uos ne uolez que 
il seit et nient cesar .  
dunc se coroca pilate  si lor dist  
  toz iorz fustez gent 
estriuose et a cels qui por uos 
furent .  respundirent 
li gieu    qui fu por nos   pilate 
dist    uostre deu  
qui uos deliura del dur seruage de 
egypte  si uos mena par la 
mer si cumme par terre seche  et el 
desert uos put de manne  
et eue uos dona de la piere  et lei 
uos dona par moysen . et en 
totes manieres li fustes cuntrarieus  
si que il uos uolt ocire 
se moyses n eust deprié por 
uos  le quel uousistes puis 
lapider . 
et uos ditez ore que ieo has 
cesar  nostre rei .  puis se leua 
suz de sun siege ireement  si ne uolt 
pas issir fors o els . et li 
gieu crierent    cesar est 
nostre rei  ne mie iesu  ia seit 
iceo 
que li trei rei li aportassent duns 
cumme a rei  et quant 
erodes oi par ces treis que un 
rei esteit nez  si l uout 
ocire  
et quant sun pere  iosep  oi ceo  si 
s en fui en egipte o lui et 
o marie  sa mere  et quant herodes 
sout que li trei l aueient 
deceu  si fist ocire toz les enfanz de 
belleem et de la contree .  
quant pilate oi ces paroles  si 
out poor  si fist le pople 
taisir et dist    est ceo dunc 
celui que herodes quist   et 
il li distrent    icist .  dunc 
prist pilate iesu  si l enuoia a 
herode  car il esteit a ierusalem a 
cel ior . herodes  cumme 
il uit iesu  si s esbahi mult  car 
il aueit longement couoitié 
de lui ueer por ceo que il aueit 
multes choses de lui oi dire 
et il esperout ueer alcun miracle de 
lui . il li demanda multes 
choses  et il ne li uoloit nient 
respundre . li proueire des gieus 
et li escriuain l acusouent forment 
deuant herode . herode 
otot son ost despist iesu  si l 
escharni  et uestu d un blanc 
uestement le renuoia a pilate  et a 
cel ior furent acordez 
herode et pilate  car deuant ceo 
aueient esté enemis . 
dunc dist pilate a cels qui le 
ramenerent et a tot le pople  
  uos m amenez cest homme cumme 
celui qui trestorne 
uostre pople  et uos ueez que ieo ne 
herode ne trouun nule 
achaisun en lui digne de mort  de 
quanque uos l acusez .  
et respundirent li gieu  si l 
amenerent deuant sun siege disant  
  cestui se fait reis des gieus 
et por ceo uolun que uos le 
crucefiez et barrabam nos 
laissiez .  dunc dist pilate ces 
paroles por sentense enuers iesu    le 
tuen lignage te 
cumprueue que tu soies reis . por 
ceo cummant ieo a flaieler 
selunc la costume des premerains 
princes .  dunc si l cummanda 
maitre en la croiz el leu meisme ou 
il le pristrent  et 
deus laruns ensemble o lui qui 
ourent a nun dismas et iestas . 
et cum il menerent iesu hors del 
pretoire et deus laruns 
o lui  si encuntrerent un homme par 
nun symun de cirenee  si 
li enchargierent la croiz a porter 
apres iesu . si cumme il 
uindrent el lieu ou il mistrent 
la croiz  si l despoillierent de 
ses dras  si l ceinstrent d un lincel  
et une corone d espines 
li mistrent el chief  si l 
aourerent en gabant  puis si l 
sospendirent 
en la crois  deus laruns des deus 
pars de lui  
dismas a destre et iestas a 
senestre . 
dunc dist iesu    pere  pardonez lor  
car il ne seuent 
que il funt .  puis si regarda sa 
mere et le deciple qu il tant amout  
si dist a sa mere    mere  uez ci tun 
fiz .  et a iohan  sun 
deciple  redist    iohan  uez ci ta 
mere .  et des icele ore la iohan 
cumme sa mere . puis si deuiserent ses 
uestemenz 
par sort . et le pople des gieus et les 
princes et les iugeors 
esturent  si l gaberent et 
distrent    il salua les altres  
ore 
salue lui meisme . se il est fiz 
deu  descende de la croiz et 
nos crerun en lui .  et les cheualiers 
le gabouent  si li ofrirent 
aisil 
a baiure 
et fiel  et distrent    se tu es 
rei des gieus  salue tei meisme .  
dunc prist longiz  le cheualier  sa 
lance  si l feri el coste  et 
sanc et eue en issi . dunc 
cummanda pilate escrire un title 
en 
ebreu et en latin et en grieu  et metre 
suz sun chief en la croiz . 
et tel fu le title  cist 
est iesus de nazaret  rei des 
gieus . 
un des laruns qui pendeit lez 
lui  gestas par nun  si dist    se tu 
es fiz deu  deliure tei et nos .  
respundi dismas par corout  si li 
dist  
  tu n as nient de poour de deu en 
cest torment  nos 
auun a bon dreit la peine por nos 
desertes  mais icist ne deserui 
unques mal .  et puisk il out ceo dit 
a sun cumpaignun  si 
dist a iesu    sire  remembre tei de 
mei en tun reigne .  
respundi iesus  si dist    uairement 
le te di  ui seras o mei 
en parais .  et dunc ert la siste ore 
del ior et tenebres sunt 
faites suz uniuerse terre tresques a 
ore de nunne  et puis li soleil 
fu deuenu oscur . la couerture del 
temple si fendi en deus meties del 
summet tresques aual . et iesu cria o 
grant uoiz  
  en tes mains  pere  cummant ieo mun 
esperit .  et cumme 
il out ceo dit  si rendi l 
esperit . 
cumme le maistre des cheualiers out 
ueues les merueilles 
qui erent auenues  si glorefia 
dampnedeu et dist    uairement  cist 
homme 
fu fiz deu .  et tot le pople qui ert 
por 
esgarder out grant poor de la 
merueille que il uirent  et 
batirent 
lors piz  si s en retornerent . et le 
cunnestable qui i aueit esté 
raconta tot a pilate cumme 
esteit auenu . si cumme il out 
oi la merueille  si out mult grant 
duel  si ne mania ne ne but en 
tot cel ior . puis si apela les gieus  
si dist    auez oie la merueille 
qui est auenue   et li gieu 
respundirent    ia auint 
l oscurte del soleil qui selt 
auenir .  toz cels qui le conurent 
et 
les femmes qui l aueient seui de 
galilee uirent totes cestes 
merueilles . 
et quant iesus fu morz  si uint iosep 
de arimathie  la cite 
qui est en galilee . icist 
esteit prodome et droiturier 
et 
atendeit le regne deu . icist ne 
fu pas cunsentant as uolentez ne as 
faiz des gieus . il demanda a pilate 
le cors iesu  et pilate lui dona . 
et ioseph l osta de la croiz  si l 
enuolepa en un drap mult net  
si l mist en sun monument nuef  unques 
homme n i aueit ieu . 
quant gieu oirent que iosep 
aueit demandé a pilate le 
cors iesu  si l quistrent por ocire 
et les doze baruns qui 
distrent deuant pilate que iesu ne 
fu pas nez de fornicaciun  
et nicodeme et les altres qui 
aueient testemoignié deuant 
pilate les bones oures que il aueit 
faites . mais toz le muscerent  
fors nicodemus  car il ert lor prince . 
il lor demanda    cumment 
osés uos entrer en la synagoge 
puisque uos estes omicides   
et il respundirent    mais uos  cumment 
i osez uos 
entrer qui estes cunsentant a iesu  
parcunnier seies de sun 
regne .  et nicodemus respundi  
etes uos iosep qui uint a els  si 
dist    por quei uos corociés 
uers mei por le cors iesu que io 
demandai a pilate  par deu  
ieo l ai mis en un monument  
enuolepé en un net drap  et si ai 
mise la piere deuant l us del monument . 
uos le uairez et 
aillors et ici  ceo que uos 
crucefiastes le iuste homme et 
feristes 
de la lance .  cumme ceo oirent li 
gieu  si pristrent iosep  si l 
tindrent  puis si li distrent  
  nos te garderun tresque apres 
le sabat . et sacez que tun cors n 
ara nient de sepulture  ainz 
le dorun as oisials del ciel et as 
bestes de la terre por deuorer .  
respundi iosep  si lor dist    uos 
resemblez golie qui se 
prist uers deu enuers saint daui  sun 
serf . ia dit nostre 
sire  maie seit la ueniance et 
ieo te gueredonerai . et quant 
pilate o tristor out lauees ses 
mains  et dist  ieo sui net 
del sanc de cest iuste homme . et uos 
respunsistes 
et  sanc seit suz nos et suz nos fiz . 
et 
ieo quit que si sera cumme uos 
desistes .  quant ceo oirent 
li gieu  ireement pristrent iosep  
si l enclostrent fermement en 
une chambre ou il n aueit nule 
fenestre . et anna et kaiphas 
enseelerent la closture et 
mistrent gardes deuant . puis si 
pristrent cunseil k il 
asemblereient toz por esgarder de 
quele mort il le feroient morir . 
quant il furent tuit asemblé  
si 
cummanderent anna et kaiphas que 
un amenast auant ioseph . 
et cumme il ourent ouert l us de 
la chambre  il ne trouerent 
pas iosep . quant il oirent que pas n 
i ert iosep  si s esmerueillerent  
car il close si cumme il 
l aueient laissie . et anna et 
kaiphas dolenz s en alerent . 
dunc si uint 
en la synagoge  si dist    si cumme nos 
gardiun 
le sepulcre  grant terremote auint  et 
si ueismes l angre deu 
cumme il trestorna la piere deuant 
le monument et sist desur . 
et sun esgart esteit si cumme 
foudre et ses uestemenz tiels 
cumme neif . et por la poor de lui 
deuenismes cumme mort . 
et nos oismes a l angre dire as 
femmes qui esteient uenues 
al sepulcre iesu    n aiez nient de 
poour  ieo sei bien que uos 
querez iesu qui fu crucefié . il 
est resuscité  n est pas ici . 
uenez et si ueez le lieu ou il 
l mis  et alez tost et 
dites a ses deciples qu il est 
resuscité de mort et qu il ira 
deuant 
els en galilee  iloc le uerunt  si cum 
lor dist deuant .  dunc 
uindrent li gieu  si 
assemblerent toz les cheualiers qui 
aueient 
gardé le sepulcre  si lor 
demanderent    qui furent les 
femmes 
a qui l angre parla  et por quei n 
es presistes uos   il distrent  
  nos ne sauun  car nos fusmes cumme 
mort por la poour de 
l angre .  respundirent li gieu  
  saciez  nos uos creun 
bien   respundirent li cheualier et 
distrent    tantes merueilles 
ueistes faire iesu et oistes et 
pas ne l creistes . cumment 
crerriez dunc nos  bien sauun que 
cil sires uit que uos 
crucefiastez  et bien sauun que 
uos enclosistes iosep en une 
chambre 
sens fenestre  et quant uos l 
ouristes  ne l trouastes pas . 
donez 
nos dunc iosep que uos enclosistes 
et nos uos dorun iesu que 
nos gardasmes el sepulcre .  
respundirent li gieu    nos uos 
rendrun iosep  rendez nos iesu . 
car iosep est en  
sa cite .  respundirent li cheualer  
  se iosep est en arimathie  
et iesus est en galilee  si cumme 
nos oismes l angre 
dire as femmes que nos ueismes .  
cumme ceo oirent li gieu  
o poour se porpenserent et 
distrent    se ces paroles sunt 
oies 
que ces dient  toz crerunt 
en iesu .  si assemblerent dunc 
grant aueir  si donerent as 
cheualiers por ceo qu il deussent 
dire que les deciples iesu fussent 
uenuz al sepulcre quant il 
dormirent et eussent emblé le 
cors iesu et se pilate l ot dire  
nos serun por uos enuers lui . et li 
cheualier pristrent l aueir  
si distrent cumme il lor aueient 
prié . mais cele parole fu tost 
espandue par tote la cite . 
dunc uindrent treis proueires de 
galilee  finees et adda 
et aggeus  si distrent as princes 
des gieus et a toz cels de la 
synagoge    nos ueismes iesu que uos 
crucefiastes seant o ses 
doze deciples et parlant o els  si lor 
dist  alez par tot le 
mund  si preeciés ma resurrectiun  si 
baptiziez el nun del 
pere  del fiz et del saint esperit . et 
qui en mei crera et 
baptizié sera  salf sera . 
et cum il out ceo dit a ses 
deciples  
ueant els  munta el ciel .  cumme ceo 
oirent  les princes des 
proueires distrent a ces treis  
  dites nos ueir  por la gloire 
deu  se ceo est ueir que uos 
dites et que uos l oistes et 
ueistes .  
et il respundirent    par le deu de 
nos peres  abraam  
ysaac et iacob  en uerite le uos 
dimes si cumme nos l oismes 
et ueismes monter el ciel . et se 
taisiun la uerite  pechie en 
ariun .  dunc esturent sus les 
princes des proueires  si pristrent 
la lei en lors mains  si s 
cuniurerent qu il ne deissent 
mais ces 
paroles de iesu . et si lor donerent 
grant aueir  si s renuoierent 
en lor cuntree  car il ne uoloient 
mais k il estussent en 
ierusalem . 
dunc s asamblerent tuit li gieu  si 
distrent en plorant  
  deus  que est ceo qui est auenu 
en israel   dunc distrent 
anna et kaifas si s cunforterent  
  deuun nos creire as 
cheualiers qui garderent le sepulcre 
iesu qui distrent que il 
uirent l angre trestorner la pierre 
deuant l us del monument  
puet ce estre que ses deciples lor 
donerent aueir qu il deussent 
ceo dire  puis si pristrent  si 
enporterent son cors . saciez 
que 
len ne deit creire estranges de 
nule parole  car il pristrent 
loier de nos  si distrent ceo que nos 
lor priasmes a dire . as 
quiex deuent il porter miex fei  
as deciples iesu  ou a nos   
dunc se leua nicodemus  si dist  
  parlez a dreit  les fiz israel  
uos auez oi que les treis baruns 
iurerent suz la lei et distrent  
nos ueismes iesus seant suz munt d 
oliuete o ses deciples 
et nos le ueismes munter el ciel . ia 
dit l escriture que elyas 
fu rauiz . et les fiz as prophetes 
demanderent a elyseu  ou est 
nostre pere  elyas  et il dist  rauiz 
est . et les fiz as prophetes 
distrent  puet ce estre que 
esperit l a raui  si l a 
mis as muns de israel . mais eslisun 
hommes o nos  si l alun 
quere . puet cel estre  nos le 
trouerun . et si prierent elyseu 
k il alast o els . et ala o els 
treis iors  si ne l trouerent pas . 
et ore me creez  les fiz israel . 
enueiun as munz de israel quere  
et puet cel estre que alcun 
esperit a raui iesu  si l 
trouerun  
et puis si pernun nos penitences de 
ceo que ne l uousismes 
creire .  et a toz plout le cunseil 
nicodeme . dunc enuoierent 
por quere iesu . et cumme furent 
repairié  distrent    nos auun 
quis iesu  mais ne l poun pas trouer . 
mais nos auun troué 
iosep en arimathie .  
cumme ceo oirent  les princes des 
proueires et tot le 
pople si s esmerueillerent  si 
loerent deu que iosep fu troué . 
dunc firent li gieu grant 
asemblee  si pristrent cunseil 
cumment 
il peussent mander iosep por parler 
o lui . dunc escristrent 
lors chartres  si li manderent ces 
paroles    bel sire  iosep  
pais seit o tei  bel sire . bien 
sauun que pechié auun uers 
tei  
et que deu t a deliuré de nostre 
maline conseil . ore uos 
plaise uenir a uos peres et a uos 
fiz que nos puissun a uos 
parler . pais seit o tei  onorable 
en tot le pople .  dunc si 
eslurent set baruns  amis iosep  si 
lor distrent    uos irez a 
iosep  si li porterez ceste chartre .  
cumme il uindrent a 
iosep  si le saluerent  si li 
donerent la chartre . et il la 
lut . 
et cumme il l out lute  si 
beneesqui deu qui l out 
deliuré de lors 
mains  qu il n espandirent sun sanc . 
et cum il out co dit  
si recut mult honorablement en sa 
maisun les messages . 
a l altre ior si alerent en 
ierusalem  et cumme li gieu oirent 
sa uenue  si issirent toz 
encuntre lui  si le saluerent . et 
nicodeme 
le recut en sa maisun o grant honor . 
a l altre ior anna 
et kaiphas et nicodemus distrent a 
iosep    regehisiés nos 
uerite de ceo que nos uos 
demanderun .  et ioseph respunt  
  uolentiers . - cumment fu ceo que uos ne 
fustes pas trouez 
en la chambre ou fustes enclos  
saciez que grant poour et 
grant merueille en auun soferte  
ainzque eussun parlé o uos . 
mais or nos dites cumment uos en 
fustes deliuré .  respundi 
iosep et dist    quant uos m eustes 
pris et mis en la chartre  
entor mienuit s esleua la chambre 
par les quatre angeles  si ui 
iesu si cumme foudre de lumiere . et de la 
poour si chai a terre . 
et il prist ma main  si me leua de 
terre  et de 
arosa mun uis  puis si me terst 
et baisa et dist  iosep  n aies 
poour  regarde  ceo sui ieo . et io 
l esgardai  si dis  maistre 
helyas  et il me dist  ieo ne sui 
pas helyes  einz sui iesu 
qui cors uos enseuelistes . et io li 
dis  sire  mostrés mei le 
monument ou ie uos mis . et il prist ma 
main  si m amena el 
lieu ou ieo l enseueli  si me 
mostra le drap ou ie l 
enuolepai 
et le suaire de sun chief . dunc soi 
io bien que co fu iesu  si 
l aourai et dis  beneit seit 
qui uint el nun nostre seignor . 
puis si m amena par la main a ma 
maisun en arimathie  
puis si me dist  pais seit o tei  
ne deuant quarante iors n esir 
pas de ta maisun  et ieo m en uois a 
mes deciples .  et si 
cumme les princes des gieus oirent 
ces paroles  si chairent 
en terre cumme mort sus lors faces  et en 
criant distrent  
  deus  quele auenture est auenue en 
israel  ia conoissun 
le pere et la mere iesu .  dunc se 
leua un bon homme  leui  
si dist    ieo conui del lignage iesu 
cels qui crienstrent deu 
et o oresuns aportouent al temple 
oblaciuns al deu de israel . 
et quant le souerain prouaire  le 
droiturier symeon  le recut 
en ses mains  si dist  ore laisses tu  
bel sire  tun serf en 
pais solunc ta parole . et beneesqui 
sa mere  marie  et dist  
io te di de cest enfant  il iert a 
mulz de israel a resurrectiun 
et a mulz a trebuchement  et mulz le 
cuntredirunt . et la dolor 
de sa mort passera cumme espee tun 
quer  et les pensers de 
mulz quers serunt descouers .  
dunc distrent li gieu   enueiun 
por les treis baruns qui 
distrent k il uirent iesu el 
munt d oliuete o ses deciples .  
cumme il furent uenuz  si lor 
demanderent    ueistes uos 
iesu   et il respundirent    par le deu 
de israel  nos le 
ueismes munter el ciel .  dunc uint 
anna et kayfas  si s 
partirent  et a chescun par sei 
demanderent s il eussent 
ueu iesu . et chescun iura k il l 
aueit ueu munter . el ciel 
dunc distrent anna et kaiphas  
  nostre lei dit que le 
testemoigne de deus ou de treis 
est uerai . mais que 
dirun 
nos  dun ne plout enoc a deu et fu 
raui par la parole deu  
de la sepulture moyses ne puet 
estre troué  ne la mort 
helye le prophete . et iesus fu liuré 
a pilate et flaelé et escopi 
et d espines coroné et feru de la 
lance et crucefié al fust  mort 
et enseueli . et iosep . l onorable  
dit que il le uit uif et 
les 
treis baruns distrent que il le 
uirent el munt d oliuete o ses 
deciples 
et munter el ciel .  
dunc dist iosep a anna et kayfas    ne 
uos deuez mie 
solement esmerueillier qu il uif 
munta el ciel  mais plus deuez 
esmerueiller qu il resuscita de 
mort  et mulz altres morz 
fist resusciter o lui  et de cels 
sunt mulz uenuz en ierusalem . 
et tuit sauun bien que li 
beneurez simeon  le halt proueire  le 
recut o ses mains al temple  et il 
out deus germains freres . 
et nos toz fusmes a lor mort et a 
lor sepulcre . ore alez ueer 
a monumenz . il sunt ouert  et il 
sunt resuscité  et il sunt 
en arimathie  ma cite  ou il uiuent en 
oreisuns . iloc les ot un 
crianz et o nul homme parlant . mais ore 
alun a eus  et o 
grant amor les faismes uenir a nos 
et si s coniurun qu il nos 
dient alcune chose de la 
resurrectiun iesu .  et cum il oirent 
ces paroles  si s esmerueillerent 
toz . si alerent anna et kayfas 
et nicodemus et iosep et gamaliel et 
n es trouerent pas en lors 
sepulcres . dunc si alerent a la cite 
de arimathie . iloc les 
trouerent en oreisuns o genoiz 
flechiz  si s saluerent o grant 
reuerence  puis si s baissierent  si s 
menerent o els en 
ierusalem en lor synagoge . puis si 
clostrent les portes et 
pristrent la lei nostre seignor  si s 
cuniurerent par le deu  
adonay  et par le deu israel  ki par la 
lei et par les prophetes 
parla a nos peres  se ceo est 
iesu qui uos resuscita de mort  et 
cumment il uos resuscita . cumme il 
oirent ceste coniureisun  
carinus et leucius si trenblerent 
des cors et gienstrent des 
cuers  si esgarderent uers le ciel et 
firent seignacle de la croiz 
en lors langes . et si distrent 
ensemble    donez a chascun 
de nos un foil de parchemin que nos 
puissun escrire ceo que 
nos oismes et ueismes .  et il lor 
donerent . et il sistrent 
chascun 
par sei  si escristrent et 
distrent  bel sire  iesu crist  
ueir deu  
resuscitere des morz et ueire uie  
otriez que nos puissuns 
racunter les secrees ouraignes de uostre 
mort et de uostre 
croiz  car nos summes par tei 
cuniuré . uos cummandastes 
a nos  uos serfs  que nos ne 
deussun pas racunter les secrez de 
uostre maieste que uos feistes en 
enfer . 
cumme nos fusmes en enfer o nos peres 
en la profundesce 
des tenebres  hastiue chalor del soleil 
orui  et la real lumiere 
s espandi suz nos an eire . le pere 
de humeine lignie  adam  
o toz les patriarches et o les 
prophetes se esleeca et dist  
  ceste lumiere est le faitor de la 
pardurable lumiere  qui 
nos pramist a enuoier la pardurable 
lumiere .  dunc s escria 
ysaias  le prophete  si dist    ceo 
est la lumiere del fiz deu 
le pere  si cumme io dis quant ieo 
ere uif en terre  le pople 
qui seet a l umbre el regne de mort 
uera grant lumiere et 
ele resplendira sus els . et ore 
est uenue la resplendisor sus 
nos 
seanz en mort .  et cumme nos eusmes 
grant ioie de la lumiere 
qui resplendiseit sus nos  nostre 
pere  symeon  esioissant dist 
a toz    glorefiez crist  nostre 
seignor  le fiz deu  car ie l 
recui en mes mains el temple et par 
le saint si li 
dis  ore uirent mi oil  bel sire  
la toue salu que uos apareillastes 
de tot pople .  quant ceo oi la 
cumpaignie des sains  si se 
esioi 
plus . dunc s escria iohan  si dist  
  ieo sui iohan  uoiz et prophete 
deu  le tres saintisme . io 
alai deuant lui por apareiller sa 
uaie et por doner science de 
salu . et quand ie l ui  si dis  
ueiz ci l eignel deu qui tot 
les pechies del mund . et ie l 
baptizai el flun iordan  et ieo 
ui le 
saint esperit descendre sus lui en guise 
de colum . et ieo oi 
la uoiz del ciel qui dist  icist 
est mis chiers fiz qui mult 
plout a mei . ore sui ieo uenuz 
deuant sa face et ca sui descendu a 
uos por anuncier uos qu il uisitera 
nos qui seun en tenebres et en 
umbre de mort .  et cumme nostre premier 
pere  adam  
oi qu il fu baptisié el flun 
iordan  si dist a sun fiz  seth  
  cunte 
a tez fiz  as patriarches et as prophetes 
ceo que saint michiel 
te dist quant io t enueai as portes 
de parais por deprier 
nostre seignor k il m enueiast sun 
angre qui me donast oile 
de misericorde por oindre mon cors 
quant ieo fui malade .  
dunc s i aproca seth as patriaches 
et as prophetes  si dist  
  cum io fui as portes de parais 
priant deu  dunc uint saint 
michiel  l angre  si me dist  ieo 
sui enuoié a tei de par deu 
qui sui establi sus les hommes . ne t 
estuet pas laborer en 
plorant por prier l oile de misericorde 
a oindre adan  tun 
pere  por l enferte de sun cors  car en 
nule maniere ne la poras 
aueir deuant les deereins tens qui 
serunt acumpliz des le 
cummencement del munde tresques a l 
incarnaciun de crist  
cinc mil cinc cenz anz . dunc 
uendra en terre le tres saintisme 
fiz  iesu crist  por resusciter le 
cors adam et des altres 
morz . et il sera baptiziez el 
flun iordan . dunc si oindra de 
l oile de misericorde toz ceus qui 
crerunt en lui et qui serunt 
a regenerer de l eue et del saint 
esperit en uie parmanable . 
dunc descendra a enfer le tres fiz 
deu  iesu crist  si 
mera adam  tun pere  a l abre de 
misericorde .  quant ceo 
oirent les patriaches et les 
prophetes  si se esioirent mult . 
et si cumme il s esioirent  dunc 
uint sathan  le prince et le 
duitre de mort  si dist a enfer  
  apareille tei de receiure 
iesu crist  le fiz deu  qui s est 
glorefié . homme fu  cremant mort 
quant il dist  m alme est triste 
tresques a la mort . 
ceo est celui qui m a toleit 
cels que ieo aueie fait cieus 
et clops et curués et lepreus 
et il  par parole  les sana . et 
les 
morz que ieo t amenai  il les 
traist uifs de tei .  dunc 
respundi 
enfer et dist a sathan  le prince de 
enfer    et qui est cest puissant 
homme  cremant mort  toz les 
puissanz de terre sunt subiez a 
ma poeste  que tu m ameines par ta 
poeste . n ies tu dunc si 
puisant cumme cel homme  iesu  qui 
crient mort et est encuntre 
ta poeste  se il est tel  si 
puissant en humanite  dunc te di 
ieo 
qu il est tot puissant en deite et 
a la soue puissance nul ne 
puet cuntrester . ceo qu il dit  qu 
il crient mort  par ceo te 
ueut deceiure  et ceo lui iert a 
pardurable gloire .  respundi 
sathan a enfer et dist    que dotes 
tu a receiure iesu  mun 
auersaire et le tuen  ia l ai 
ieo temté et mun ancien pople 
des gieus ai ieo cummeu par ire 
enuers lui  si ai la lance 
aguisie por lui ferir  si ai 
maislé le fiel et l aissil por doner 
lui a baiure et si ai apareillé 
le fust por lui crucefier et les clous 
por lui cloufichier et proceinement si 
mora et io l amairai 
soget a mei et a tei .  respundi 
enfer si dist    tu me diz qu il 
traist de mei les morz et mulz 
unt esté morz qui sunt de 
mei 
trait par prieres des sains hommes . et 
deu omnipotent les me 
toli . et qui est cest iesu qui 
les morz a trait de mei  ne mie 
par 
prieres fors sol par parole  puet 
ce estre  co est celui qui 
resuscita lazarum que teneie 
mort puant de quatre iors . et 
il le liura a uie par la force de sa 
parole .  et respundi sathan  
si dist    ceo est cel iesus .  quant 
ceo oi enfer  si dist    ieo 
te cuniur par les toues uertuz et 
par les maies que tu pas ne 
l ameinges a mei  car quant ieo 
oi la parole de sun cummandement  
ieo trenblai tot esbahi de poour  
et totes mes felunnesses 
ouraignes sunt troblees o mei  ne 
ne peusmes pas retenir 
lazarum  mais il s escost cumme 
aisgle  si sailli ignelement de 
nos . et cele terre qui teneit le 
mort cors de lazare  en eire le 
rendi uif . et por ceo sai ieo 
que cel homme qui ceo puet faire 
est fort deu  puissant en humanite  
et par lui sera saluee 
humaine lignee .  et cumme sathan et 
enfer parlouent issi 
entre els  si oirent une uoiz cumme 
tonaire et esperitel cri 
disant    ourez uos portes  princes d 
enfer  si entrera le rei 
de gloire   et cum ceo oi enfer  si 
dist a sathan    depart 
tei de mei  si t en is fors de mes 
sieges . se tu es maes 
cumbateor  cumment porras cumbatre 
o iesu   puis si l chaca fors . 
si dist a ses maesses ouraignes  
  cloez uos portes d araim  
si i metés uos sereures de fer  et 
cuntrestez forment que ne 
soiun pris o nostre pree que nos 
tenun .  cumme ceo oi la 
cumpaignie des sainz  si escria 
enfer  si dist    oiure tes portes 
et laisse entrer le roi de gloire   
dunc escria daui  le prophete  
si dist    quant ieo ere uif  
dun ne dis ieo co deuant   
les misericordes nostre seignor 
regeissent a lui et ses 
merueilles as fiz des hommes  car il 
destruist les portes d araim 
et les clostures d enfer depeca et 
si s deliura de la uaie de lor 
felunnie .  et en apres dist yzaie a toz 
les sainz    dun ne uos dis 
ieo quant ie ere uif en terre   
li mort qui sunt es monumenz 
releuerunt et ceus qui sunt 
en terre s esioirunt car la 
rosee nostre seignor est lor sante . 
et altre fiee dis  mort  
ou est tun aguilun  ou est ore ta 
uictoire   quant ceo 
oirent li saint de ysaie  si 
distrent a enfer    tu  uencu  oure 
tes portes  car des ore seras nun 
puissant .  et altre feiz 
crierent 
o uoiz cumme toneire et distrent  
  ourez uos portes  princes 
de enfer  si entrera le rei de 
gloire   quant enfer oi qu il 
eurent deus feis crié  si cum ne 
l oist pas  si dist    qui est 
cel rei de gloire   et dist daui a 
enfer    icest cri et iceste uoiz 
conois ieo bien  car ceo est le 
fort seignor et le puissant en 
bataille . et il est rei de gloire et 
il  li sires del ciel  esgarda en 
terre por oir les gemissemenz des 
enpechiez  et qu il desliast 
les fiz des meschatez . et tu  tres uil 
et tres pullent enfer  oure 
ore tes portes  si entrera le rei de 
gloire   
et cumme daui diseit ces paroles a 
enfer  etes uos si 
soruint le rei de gloire  deu de 
maieste  en forme d ome 
qui les pardurables tenebres 
enlumina et les nient desnoables 
nos desfist par l aie de sa nient 
uencue force  et nos seanz es 
tenebres des deliz uisita . et com ceo 
oi enfer et mort o lors 
felenesses ouraignes et o lors cruels 
menistres  si s espoenterent 
en propres realtez cumme il uirent 
la lumiere de si grant clarte . 
et quant il uirent crist sodainement 
seer en lors sieges  si 
escrierent et distrent    nos 
summes de tes uencuz . qui es tu qui 
mostrez a nostre seignor nostre 
cunfusiun  qui es tu 
qui senz corupciun de maieste 
destruis nostre poeste  qui 
es tu  si grant et si petit  
si bas et si halt  cheualier 
et enpereor et en forme de serf  
merueillous guerier et rei de gloire  
morz et uis  que la croiz porta 
ocis  mort ieustez el sepulcre et 
uif 
descendistes a nos . et en la toue 
mort tote creature trenbla 
et totes les esteiles furent 
cummeues . et ore es tu entre les 
morz francs  si trobles nos cumpagnes . 
qui es tu qui deslies 
cels qui furent liez par le 
premerain peche et s es remaines a 
l anciene franchise  qui es tu qui 
enlumines ceus qui furent 
fais cieus par tenebres de pechie   
ensement totes les cumpaignes 
des deables  troblez de poour  s 
escrierent poorosement  
si distrent    dunc es tu si fort 
homme  si resplendisant 
de maieste  si cler senz tache  si 
net senz crimes  el 
mund terrien qui toteuaies nos fu 
suiet desi a ore  qui nos soleit 
seruir  ne nos enuoia unques tel 
mort homme  ne unques mais 
ne dona a enfer tiels dons . qui 
es tu qui nient trenblablement 
entres en nos cuntrees  et n en 
as poor de noz tormenz  ainz 
t efforcez de tolir nos ceus que 
nos tenun en nos liens . puet 
cel estre que tu es cel iesu de 
qui nostre prince  sathan  
diseit que par la mort de sa croiz 
araies la poeste del mund .  
dunc dechaca mort le rei de gloire  
seignor en sa maieste  
qui prist sathan  le prince  si l 
liura a la poeste de enfer et 
traist 
adam en sa clarte . dunc dist enfer o 
eschar al prince sathan  
  o prince de mort  belzebuc  duitre 
de mort  eschar as angres  
despit as droituriers  por quei 
uousistes uos crucefier le rei de 
gloire en qui mort nos prameistes 
tel cunquest . uos mescunneustes 
cumme fol ceo que uos feistes . 
uez  ceo est iesu qui 
chace les tenebres de mort par la 
resplendisor de sa deite et 
les forces de nos chartres depiece  
si en iete les chetifs et 
deslie les liez . et toz cels 
qui soloient sospirer sos nos 
tormenz  
si nos escharnissent  et par lors 
proieres sunt nos regnes 
destruiz  et humaine lignee pas ne nos 
crient  ainz nos manace 
forment  qui onques ne sourent uers 
nos enorguellir tant cumme 
il furent chaitif en nostre 
poeste . o prince sathan  pere de toz 
mals  por quei uousistes uos ceo 
faire  icels qui furent 
desesperé 
tresques a ore de salu et de uie  ore n i 
a nul qui gemisse  
ne en eus ne pert trace de lerme . 
o prince sathan  maistre 
clauier d enfer  celes toues richesses 
que tu aueies porchacies 
par le trespassement de adam et del fust 
deueé et par la 
perte de parais  ore par le fust de la 
croiz iesu as tu tot ceo 
perdu et ouoc tote ta leece . et quant tu 
cest rei de gloire  christ  
crucifias  encuntre mei et encuntre 
tei mesouras . des ore 
conoistras les pardurables tormenz 
que tu sofriras en ma 
garde . o prince sathan  autor de 
mort et cummencement 
de orgeil  tu deusses primes aueir 
coneu la malice iesu  et 
puis si l deussez aueir trai . mais tu 
n en i peus nule trouer . et 
por quei le tu dunc a tort et senz 
raisun  tu amenas 
en nos regiuns un home nient nuisant et 
por ceo as tu perdu 
toz les nuisanz del mund et toz les 
et toz les 
non droituriers .  et cumme enfer et 
sathan parlerent issi 
ensemble  si dist le rei de gloire a 
enfer    sathan iert en ta 
poeste tresques as pardurables siecles 
el lieu adam et ses fiz 
droituriers .  
dunc estendi nostre seignor sa main  
si dist    uenez a 
mei  toz mes fiz  qui auez ma ymage 
et ma figure et qui par 
le fust deueé et par le deable 
fustes dampnez a mort . ore 
uenquez par le fust de la croiz et 
deable et mort   an eire 
s asamblerent tuit li saint 
desos la main nostre seignor . dunc 
tint nostre seignor la main destre 
adam et dist    pais a tei 
et a toz tes feelz et as miens .  et 
adam se geta a ses piez o 
plorante uoiz et dist    io t 
eshaucerai  bel sire  car tu m 
as 
receu .  ensement tuit li saint 
chairent a ses piez et distrent  
bel sire  si cumme tu as mis la 
croiz  signe de uictoire et 
de redempciun  en terre  si la met en 
enfer  enseigne de ta 
uictoire  que mort ne s estende 
plus .  dunc estendi li sires 
sa main  si fist signe de la croiz sus 
adam et sus les sainz . 
dunc s escria a halte uoiz daui  le 
prophete  si dist    chantez 
a nostre seignor nouel chant  car il 
a fait merueilles .  et tote 
la cumpaignie des sainz dist . apres 
ceo s escria abacuc  
si dist    tu eissiz  sire  el salu de 
tun pople por deliurer tes 
esliz .  et tuit li saint 
respundirent et distrent    beneit 
soit qui uint el nun nostre 
seignor .  et puis apres 
ceo micheas  le prophete  cria si 
dist    qui est deus si 
cumme tu  sire  tolant les felunnies et 
estrepant les pechies  
et de ta uolente est misericorde .  
et tuit li saint respundirent 
et distrent    icist est nostre 
deu pardurablement et el siecle 
des siecles .  et tuit crierent et 
seuirent 
nostre seignor . dunc prist nostre 
seignor adam par la 
main  si l liura a saint michiel  l 
angre . et tuit seuirent saint 
michiel  et il les mena as 
delitabletez de parais . 
dunc lor uindrent encuntre deus 
baruns anciens de iors  
si lor demanderent li saint    qui 
estes uos qui ne fustes pas 
morz ne o nos en enfer  et en paradis 
estes o cors   respundi 
l un de els  si dist    io sui 
enoc qui par la parole deu sui 
isi mis . icestui si est helyas qui 
fu rauiz el cure fuin . et 
tresques ore pas ne gostasmes mort  
mais en l auenement antecrist 
nos cumbatrum o ses deciples et o 
lui par signes et par 
miracles . et al deerain serun ocis 
de lui en ierusalem . 
apres le tiers ior et demi  altre fiee 
serun rauiz uifs as 
nues .  et cumme helyas et saint enoc 
parlouent issi  
si soruint un homme portant une croiz 
sus ses espaules  si 
li demanderent tuit li saint  
  qui es tu  ta ueue resemble 
ueue de larrun . et que est ceo que 
tu portes a tes espaules   il lor 
dist    uairement fui ieo larun 
malfaisant en terre et li gieu 
me crucefierent o iesu . et ieo 
ui les signes qui auindrent en 
sa 
mort  si crui qu il fu creator de 
totes creatures et rei tot puisant  
si li priai merci  si dis  sire  
remembre tei de mei en ton 
regne . et il en eire recut ma priiere  
si me dist  senz faute 
te di  tu seras ui o mei en 
parais . si me dona le signe de 
ceste 
croiz et dist  porte iceo  si ua 
en parais . et se l angre te 
cuntredit l entree  si di  
ueez ceste croiz  iesu crist  le 
fiz 
deu  m enueie ca . et an eire m 
amena en la destre part de 
parais  si me dist    ici t esta  si 
entrera le pere de humaine 
lignee  adam  o toz les feels nostre 
seignor iesu crist  le 
crucefié .  a ces paroles tuit li 
saint a une uoiz loerent deu 
et 
distrent    beneit soit deu 
omnipotent  pere de misericorde  
qui tele grace dona a pecheors .  ceo 
sunt les secreis 
que nos  leucius et karinius  
ueimes et oismes . ne plus ne uos 
osun cunter des secreis nostre 
seignor  car l archangre le nos 
desfendi  si dist  alez a uos 
freres en ierusalem et iloc 
serez en oroisuns criant et 
glorefiant la resurectiun iesu 
crist  nostre seignor  qui ensemble o lui 
uos resuscita de mort . 
ne uos parlerez o nul homme  ainz 
serez cumme mu 
tresques l ore uienge que nostre 
seignor uos doinst cungie 
de cunter les secrez de sa deite .  et 
apres ceo nos dist 
l arcangre  saint michiel  que nos 
alisien outre le flun iordan 
ou out mulz de cels qui 
resusciterent o nos el testemoigne 
de la resurectiun iesu crist . tant 
solement nos est otrié d estre 
en ierusalem treis iors por celebrer la 
pasche o nos parenz 
uifz el testemoigne de la 
resurectiun iesu crist . et nos  quant 
arun celebré la pasche  si 
serun raui as nues otot cels qui 
o 
nos resusciterent  si serun 
portez outre le flun iordan ou nul 
homme ne nos uera fors nos . et ceo 
est le cunte que nostre seignor 
nos a otrié que nos uos 
cuntisun . ore l en rendez 
loenge et cunfessiun  si uos repentez 
et il ara merci de uos . 
pais aiés de iesu crist  le salueor 
de nos toz . 
quant chascun out escrit cest 
cunte en sa chartre  si 
s esdrecierent  si s donerent a 
nicodeme et a iosep . puis si 
furent hastiuement tresfigurez et 
enblanchiz  et puis ne furent 
ueu . lors escris sunt troué ouel  
ne une lettre plus en l un 
qu en l altre . quant ceo oi tote 
la synagoge des gieus  si dist 
chascun a altre    ueirement 
sunt ces choses de deu . beneit 
seit deu el siecle des siecles .  
dunc issirent tuit de la 
synagoge o grant poour  batanz lors piz . 
si ala chascun 
a sa maisun . et totes les choses qui 
furent faites a la synagoge  
nicodemus et iosep les racunterent 
a pilate . et pilate escrist 
totes les choses qui furent auenues 
en terre de iesu et des 
gieus  car il les uolt totes mander a 
l enpereor claudie cesar 
de rome . 
