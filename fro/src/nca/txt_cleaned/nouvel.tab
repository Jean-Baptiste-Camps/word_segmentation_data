qui le bien set dire le doit 
s il ne le dist pour lui le doit 
metroie enuis au iugement 
ou li rois qui tout iuge ment 
qui dist que des labours rendra 
ioie qui ia fin ne prendra 
que li bon qui bien labourront 
aront li mauuais la bourront 
en le pueur d infer parfonde 
c est dure nouuele a che monde 
qui de faussete est tous plains 
et ens es uaus et ens es plains 
par enuie qui tous maus pont 
et couuoitise a fait son pont 
en che monde seur coi monter 
fait les prelas et desmonter 
de dieu en montant se desmontent 
quant plus as temporeus biens montent 
car par auoir uoit on auoir 
orgueil gardés se ie di uoir 
roy et conte prinche et casé 
sont par che pont plus que casé 
de monter sus chascuns s apreste 
mais pour iche diex ne leur preste 
le sante as cors ne la uie 
pour couuoitier n auoir enuie 
seur l autrui n i a roy ne conte 
dont diex n ait tost deffait le conte 
clerc uesque preste ni abe 
n est asseur tant ait abbe 
de longue uie soir ne main 
qu i en che siecle ait nul demain 
pour che ne laissent mal a faire 
tant est li mons de mal affaire 
de faussete et de mal art 
li cuer sont mais plain de renart 
et pour che que tant monteplie 
renars me plaist que uous en die 
une branche ou pluseur porront 
prendre essample s en aus sens ont 
en may c arbre et pre sont flouri 
et uert de fueilles que ioli 
fait en ches fores et tres bel 
c ades i cantent chil oisel 
c amoureus cuers fait nouuiaus sons 
me sires nobles li lions 
tint court de grant sollempnite 
au iour de se natiuite 
che fu au iour de rouuisons 
mout i ot prinches et barons 
et de pluseurs manieres bestes 
on n i pooit ueoir fors testes 
quatre grans lieues en tous sens 
ne sai les milliers ne les chens 
de bestes i ot grant conchile 
dame orgilleuse i fu con chile 
qui feme ert a mon seignour noble 
la dame ert de fachon mout noble 
ou faudestuef sist les le roy 
qui mout l amoit en bonne foy 
a ses pies sisent si yy fil 
qui poure chose tienent uil 
li aisnes ot de par se mere 
a non orgilleus de par pere 
ot et a non li autres nobles 
qui mout estoit cointes et nobles 
li tiers ot a non lionniaus 
li maisnes fu et li plus biaus 
chascun fu uestus endroit soi 
si qu il affiert a fil de roy 
entour eus ot grant baronnie 
qui leur tenoient compaignie 
renars li houpiex i estoit 
qui ses yy fiex o lui auoit 
malebranche ot non li aisnes 
plus ert cremus ne fust amés 
li secons ot non perchehaie 
qui en nul point n auoit manaie 
ne pite de crasse gueline 
et si i fu dame emmeline 
mere as enfans feme renart 
ysengrins li leus d autre part 
sist et les lui dame hersens 
et yy siens fiex o li mout gens 
pinchars et primaus ichil doi 
a brebis ni as aigniaus foi 
ne porterent en leur uiuant 
bien renaturent li enfant 
a leur pere bruians li tors 
i fu cuique soit drois ou tors 
o lui fu blere et masquelee 
bruians l une aime et l autre amee 
ot li taissons i fu grimbiers 
cousins renart et malapers 
ses fiex bruns li ours et bruniaus 
fiex brun qui mout par estoit biaus 
si fu la brichemers li chiers 
qui fu et uistes et apers 
et li archeprestres timers 
li asnes qui n estoit auers 
ni escars de paistre cardons 
bauduins i fu et fromons 
fil timer ierent et iumel 
chascuns ot seur son chief capel 
de cardons a toute le flour 
qu i les amoient par amour 
si i fu li cheuaus moriaus 
et ferrans li ronchis isniaus 
si i fu bauchans li senglers 
li pourchiaus i fu wanemers 
et dans frobiers li criquelons 
et espinars li hirechons 
li escuireus i fu bosques 
si i fu ponnes li fuires 
thiebers li cas ses fiex raous 
et uns siens fiex autres mitous 
tardiex i fu li limechons 
si i fu belins li moutons 
bernars ses fiex et cornuiaus 
chascuns fu iones damoisiaus 
li corbaus i fu tiesselins 
auoec roeniaus li mastins 
et s i fu ses freres gringnars 
et cameus aussi li lombars 
et ses cousins li dromadaire 
isniaus qui mout fu debonnaire 
robues li bues et anieus 
li bugles auoec soumilleus 
li loirs qui l iuer dort i fu 
c a paines s esueille pour fu 
li singes i fu cointeriaus 
martins ses fiex qui mout est biaus 
i ert s i fu dame boursee 
feme cointerel galonnee 
ert la dame a un fil d argent 
a or furent si uestement 
si i fu cantecler li cos 
et pinte qui pont les oes gros 
noire blanche rousse et coupee 
tite qui de coc rampronee 
ne fu onques estoit auoec 
pinte en fust a enuis seneuc 
que c estoit sa fille maisnee 
li plus bele et li miex amee 
li escoufles i fu hubers 
qui toudis a les graus ouuers 
pour prendre aussi conme ont li prestre 
peles li ras se sist a destre 
il et quenue li suiris 
andoi se sont ensanle assis 
si i fu barbue le kieure 
les li repust couart le lieure 
luxurieus i fu li bous 
le cors ot blanc le uis ot rous 
si i fu wautiers li oisons 
duins et tubes li coulons 
frere germain furent chil doi 
messagier estoient le roi 
car il estoient sans fielee 
c est une cose mout amee 
si i fu mehaus li agache 
qui ueut bien que li rois le sache 
pour che qu i li auoit mandee 
d inde de diuerse contree 
i uint urediaus li papegais 
amparliers fu mout sot de plais 
de perse i uint li olifans 
fortins mout estoit fors et grans 
et d aufrique i uint desdaigneus 
li ostrisses chiex est tous seus 
desous ses pies zz banquelet 
pour le caut osta sen huuet 
hardis li lupars li nies noble 
i uint d outre coustantinoble 
et se feme dame harouge 
qui une cape auoit plus rouge 
uestie ne soit escarlate 
la dame estoit lassee et mate 
et si estoit mout deshaitie 
encontre eus est li cours drechie 
nobles hardi sur yy coussins 
assist pour che qu iert ses cousins 
les lui et harouge ensement 
ains mais a court n ot si grant gent 
car malegrape li grifons 
de frise i uint tous les barons 
couuint encontre lui leuer 
li rois pour lui plus honnerer 
deiouste lui et par linage 
le fist seoir mout fist le sage 
l unicorne rimocherons 
i uint li rois li ot semons 
par pais faisant et par acorde 
car entre aus deus auoit discorde 
euue mout auoit grant tans 
ainc puisque fourmés fu adans 
ne tint mais court a si grant gens 
maint autre i ot dont ie m apens 
qui erent baneret et conte 
nus n en porroit nombrer le conte 
li plus poures que i ai nonmés 
estoit quens ou dus appelés 
empereres rois ou marchis 
ne fac mention des petis 
ne des cheualiers d un escu 
li communs pules si grans fu 
qu on n i oist point dieu tonnant 
ainc mais nus ne uit pule tant 
li rois nobles en audienche 
a fait urediel crier sillenche 
ch est a dire que nus ne fache 
noise car li rois ueut c on sache 
et haut et bas che qu il ueut dire 
tout se teurent ne mais li sire 
li rois qui noble ot a non 
  segnieur  dist il   a brief sermon 
uous uoeil dire c ai empensé 
au iour de me natiuite 
c est que faire cheualier uoeil 
a che haut iour mon fil orgueil 
on ne trouueroit son pareil 
se ie le truis a mon conseil 
chil est uiseus sages hardis 
chascuns en die son auis  
tout crierent a une uois 
  fai le cheualier sire rois  
li rois de cuer ioians l otroie 
tous li palais en bruit de ioie 
et li rois a fait aporter 
armes pour son fil adouber 
qu enuoiies ot proserpine 
del puc d infer car d amour fine 
amoit orgueil et orgieus li 
mais a pluto point n abeli 
car il en fu en ialousie 
or est bien drois que ie uous die 
qui proserpine les donna 
lucifers qui soi en arma 
en paradis encontre crist 
dont diex ou puc d infer le mist 
ensanle o lui cheus de se part 
prions a dieu qu il nous en gart 
porserpine les enuoia 
orgueil qu ele de cuer ama 
par beugibus et si li mande 
salut a tel saint tel offrande 
li rois orgueil son fil arma 
de tes armes que mout ama 
premiers li uesti l auqueton 
qui estoit en lieu de coton 
de desdaing de despit farsis 
li auquetons fu mout iolis 
apres li uesti la chemise 
de chartres qui ert a deuise 
bele si con de uanterie 
apres l auberc qui fu d enuie 
mailliés et les cauches aussi 
apres che li rois li uesti 
de manaches une cuirie 
apres li rois li a uestie 
cote a armer de uaine gloire 
che nous raconte li estoire 
de beuban li donna escu 
tes ne fu puis le tans artu 
de descorde et de traison 
ot enmy un rampant lion 
et s ot hiaume de couuoitise 
ou il ot mainte pierre assise 
safirs rubis et casmahiex 
des pierres resplendist li liex 
li roys a renart apelé 
et puis si li a commandé 
orgueil son fil l esperon destre 
cauchast ysengrins le senestre 
ensanle andoi s agenouillerent 
orgueil les esperons caucherent 
s il est qui le uoir en descueure 
il estoient de mauuais oeure 
sans repentanche manouuré 
doré de propre uolente 
me sires nobles ne se faint 
a orgueil le branc d achier chaint 
de haine et de felonnie 
d infer fu orgueil enuoie 
et pour l amour son fil li rois 
en donna a yy conrois 
qui o lui armé au moustier 
alerent pour le dieu mestier 
oir l archeprestre timer 
couuint le grant messe canter 
l offrande fu et bele et riche 
maint fremal d or et maint afiche 
i offri on en ichel iour 
apres messe ou palais maiour 
monta li rois et si princhier 
et tout li autre cheualier 
li rois leur donna biaus destriers 
bruns et bauchans et sors et fiers 
chascuns monte ou sien qui ains ains 
orgeus fu montés premerains 
en son poing ot de faussete 
lanche a un fer de cruaute 
en son se lanche ot un pignon 
de boisdie orgeus a haut ton 
cria le quintaine drechier 
fache li rois sans atargier 
et on si fist en une lande 
orgeus qui plus riens ne demande 
se muet des rens lanche seur fautre 
apres lui monterent li autre 
a le quintaine ala iouster 
a poi qu il ne le fist uerser 
li fil renart bien i iousterent 
si que li pluseur les loerent 
andoi li enfant ysengrin 
i iousterent maint grant tatin 
ot le iour pour aus la quintaine 
chascuns des fiex tymer se paine 
c on paraut d aus li fil thibert 
le cat i sont si tres apert 
et li fil belin le mouton 
chascuns i broche le gascom 
martines li fiex cointerel 
s i maintint che iour bien et bel 
qui faisoit le bouche et le moe 
a tous une lanche en se poe 
tint bruniaus fiex brun et iouster 
ala pour son cors deporter 
chascuns iousta le miex qu il pot 
mais lionnyaus le pris en ot 
li fiex le roy et li maisnes 
de tous l en est li pris donnés 
car che fu tous li miex faisans 
chascuns s i prouua que uaillans 
li fil ysengrin s i prouerent 
si c a poi il ne conquesterent 
le pris orgueil mout enflama 
mais nul sanlant la ne moustra 
atant est li iouste remese 
orgeus en ua ardans con brese 
de duel li cheualier nouuel 
le sieuent le roy fu mout bel 
de che que lionniaus ses fis 
ot de le quintaine le pris 
desarmé se sont en le sale 
chascuns contre aus rit danse bale 
li roys a fait l iaue corner 
tost s en uont que miex miex lauer 
li rois se sist au plus haut dois 
a une taule que ch ert drois 
sisent li cheualier nouuel 
a mengier orent bon et bel 
autretant que dont s il sourzist 
orgueilleus ens ou chief se sist 
de la taule a son doit acaine 
renart il ne li fu pas paine 
qu il n i uenist se li demande 
qu il li plaist orgieus li conmande 
qu il se sieche et il li dira 
renars s assist orgieus parla 
bas a conseil et dist ensi 
  courechiés sui che poise mi  
che dist renars   qui a che fait 
li fil ysengrin mal leur uait  
che dist renars   en quel maniere 
de che qu il m ont bouté arriere 
par leur bienfait  renars entent 
que li cose a enuie tent 
mout en fu lies dedens son cuer 
a orgueil dist   a nesun fuer 
ne laissiés ne uous en uengiés 
renars ore m en conseilliés 
uolentiers  che respont renars 
renars fu plains de males ars 
pourpensa c ore se porroit 
uengier d ysengrin s il uoloit 
et de trestoute se pourgienne 
que il haoit de grant haine 
car en faide orent longuement 
esté et tout fu pour hersent 
fenme ysengrin dont renars ot 
ses uolentes s en fist huihot 
ysengrin qui mout l en hai 
renars mainte paine en souffri 
apaisiés les auoit li rois 
peu plus peu mains auoit un mois 
si qu il se moustroient ami 
mais onques a renart n issi 
de son cuer pour che li haine 
renars d estudier ne fine 
qu ysengrins fust a mort liurés 
d une traison pourpensés 
s est dont ysengrin et si fil 
seront a mort et a essil 
liuré se diex n en a pitie 
renars descueure son pense 
a orgueil et dist   se uolés 
croire men conseil uous serés 
des yy fiex ysengrin uengiés 
ains yy iours or soiés haités 
conment biaus renars dites moi 
ensi un hiraut le tournoi 
faites chi crier a mardi 
ie le uous lo et si uous di 
que la uous porrés acomplir 
des fiex ysengrin uo desir 
et d ysengrin se uous uolés  
adont fu li tournois criés 
par l assens de noblon le roi 
qui empris a qu a che tournoi 
uaurra prendre as armes congie 
et s a li rois a tous proié 
conmunaument que pour s amour 
uoellent tournoiier a che iour 
tretout conmunaument l otrient 
et tout li cheualier en rient 
de cheste cose et mout leur plaist 
des nouuiaus cheualiers se taist 
li contes et uient a renart 
qui cuer a plain de mauuais art 
a orgueil uient si s agenoille 
et puis li conseille en s oreille 
qu il se pouruoit de cheualiers 
car bien set qu il en est mestiers 
  bien dites  dist orgieus   uous preng 
pour mi conseillier et s enteng 
que uo yy fil sont preu et sage 
si les retieng de mon mainnage 
et si retieng le tor bruiant 
et o lui le sangler bauchant 
brun l ours uoeil et sen fil brunel 
si uoeil le mastin roenel 
cointerel le singe et martin 
sen fil chil donront maint tatin 
ens ou tournoi thiebert le cat 
et ses yy fiex chist aront mat 
tantost ysengrin et ses fiex 
le taisson grimbert qui soutiex 
est uo cousin uoeil ie o moi 
et malapert son fil par foi 
armes leur donrai et destriers 
o lui chascun yy escuier 
ait preus hardis et eproués 
alés tost et si m amenés 
cheualiers et les escuiers  
renars respondi   uolentiers  
renars as cheualiers en uint 
a aus parla tous les detint 
auoec orgueil et escuiers 
quatre a chascun hardis et fiers 
les cheualiers c ai chi nonmés 
en a a orgueil amenés 
et les escuiers ensement 
orgieus les retint liement 
puis les mena en une cambre 
dont li pauement sont de lambre 
a conseil et si leur prononche 
sa uolente nus n i renonche 
que se li fil ysengrin uont 
au tournoi il les ochiront 
pour les grans dons qu il leur premet 
chascuns a son ostel se met 
d armes pouruoient bien leur cors 
et de destriers isniaus et fors 
de tout fine renars pour aus 
qui ert maistres et senescaus 
de l ostel orgueil fil le roi 
chascuns se pouruoit endroit soi 
de cheus qui doiuent tournoier 
si qu il affiert a tel mestier 
au iour du tournoi au mastin 
peussiés ueoir grant hustin 
de hiraus qui crient en haut 
  lachiés lachiés li iour nous faut 
n atendés mie dusc au nuit  
li cor les trompes font tel bruit 
que li terre en tombist trestoute 
li rois est as cans et se route 
mout bien armé seur les destriers 
sonne li fers et li achiers 
li rois estoit armés mout gent 
de sinople d or et d argent 
erent ses armes et d asur 
qui fust la se il n oist dur 
les banieres peust oir 
uenteler le chiel resplendir 
couuint les armes le roi noble 
et de se compaignie noble 
apres le roi issi hardis 
li lupars qui n iert aprentis 
mie de ses armes porter 
sa gent fait la terre croler 
et leur armes resclarchir l air 
l ostrisses desdaigneus ou uair 
se siet que on ot au hanir 
une lieue de terre tentir 
de cuir bouli orent testieres 
leur cheual conme bestes fieres 
et conme rade et fort destrier 
l unicorne pas delaiier 
ne se uaut ains se mist as cans 
ses armes erent mout parans 
gent ot o lui hardis et fors 
apres lui issi as cans hors 
fortins li olifans de perse 
chiex auoit o lui gent diuerse 
qui dont orgueil issir ueist 
li airs et li terre en tombist 
de ses gens et de ses cheuaus 
ia iert de tierche li solaus 
departis et seur miedi 
aloit renars o lui issi 
seur zz grant cheual espaignot 
renars a son col pendu ot 
de malisse et de trecherie 
escu et par se signourie 
auoient si fil tes escus 
forsque de boidie desus 
ot labliaus pour desconnissanche 
chascuns des gens orgueil ot lanche 
ou des armes orgueil auoit 
pignon qui bien i auenoit 
orgieus le manche proserpine 
ot en sen brac car d amour fine 
l amoit et s ot son couurechief 
seur le hiaume desus son chief 
pour plus donner de hardement 
orgieus cheuauchoit cointement 
c a se sele et a ses lorains 
ot yy cloquetes au mains 
qui demenoient grant tintin 
con li maisnie hellekin 
au uent fist se maistre baniere 
desploier qui de grant maniere 
ert faite et de diuers ouurage 
ele ert losenguie d outrage 
contre fierte maisc un quartier 
i ot sans plus d outrecuidier 
renart l a le iour conmandee 
yy cor sonnent a la menee 
et tout pour orgueil esbaudir 
dont prist ysengrins a issir 
apres orgueil tost et uias 
il et se gent petitet pas 
estroit serré en un tropel 
ysengrins l escu en cantel 
tenoit mout ferm par les enarmes 
ses escus estoit et ses armes 
de larrechin a reuberie 
partis un destrier de surie 
ot ysengrin fort et poissant 
et aussi eurent si enfant 
et tes armes en leur escus 
qu ysengrins ot maisque desus 
de murdre i auoit zz lablel 
tout pourfilé de piaus d aignel 
apres li grifons malegrape 
issi un destrier de halape 
ot desous lui fort et hardi 
armes bonnes ot d or burni 
ou ot mainte riche esmeraude 
se gens iert d assanler mout caude 
apres lui qui miex miex issirent 
li autre et leur tournoi partirent 
ingaument puis firent sonner 
yy cors d arain a l assanler 
yy grailles et autant buisines 
dont s esmurent par aatines 
li nouuiel cheualier auant 
orguielleus sist seur un bauchant 
qui hanist grate fort et mort 
ou tournoi gonfanon destort 
fiert renars si fil ensement 
che sanloit foudres qui deschent 
tous li tournois se fiert ensanle 
que chiex et airs et terre en tranle 
conmunement entreferir 
se uont mainte lanche croissir 
i oissiés a l assanler 
et maint cheualier reuerser 
et d espees donner maint cop 
et espauler et faire clop 
maint cheual et maint cheualier 
prison uoeille ou non fianchier 
et maint bel destrier au harnas 
mener li rois lors fiert ou tas 
l espee ou poing le hiaume ou chief 
ia fust li rois a grant meschief 
ne fust tardieus li limechons 
qui au ferir des esperons 
le uint et aidier et secourre 
qui dont ueist noblet accourre 
et lionnel bien peust dire 
que chascuns digne d un empire 
estoit du ruistement capler 
font de l achier le fu uoler 
l unicorne rimocheron 
uoeille ou non fiancher prison 
font et puis hardi le lupart 
qui dont ueist les fiex renart 
seur les fiex ysengrin capler 
dire peust que bacheler 
sont de grant cuer fort et poissant 
orgieus et renars uont cerquant 
les rens en leur uoie encontrerent 
ysengrin et ius le porterent 
par desous le courant destrier 
a le terre en leur repairier 
trueuent l ostrisse desdaigneus 
a terre le portent honteus 
le cheual font metre au harnas 
par le camp point peles li ras 
en son uenir grimbert le cat 
porta a le terre tout plat 
mais si doi fil le remonterent 
mitous et raous qui iurerent 
se pele pueent encontrer 
qu il li feront chier comparer 
par le tournoi es uous poignant 
de perse fortin l olifant 
l espee ou poing l escu au col 
ou grignour tas fiert a plain uol 
et malegrape li grifons 
et espinars li hirechons 
et li fil timer l archeprestre 
chil i sont uiguereus et prestre 
tubes et duins li coulons 
et dans frobiers li crikellons 
cantecler li cos et hubers 
li escoufles qui mout apers 
estoit et wautiers li oisons 
chascuns i fiert des esperons 
et dans thiesselins li corbiaus 
qui estoit preus et asse biaus 
se fiert ou tournoi et sen pan 
i soustint bien par saint iehan 
belins li moutons et si fil 
fierent ou tournoi conme chil 
qui desirrent c on d aus paraut 
ysengrin trouuerent mout uaut 
ferir le uont de plain eslais 
que des escus fendent les ais 
ysengrin belin feri si 
que a le terre l abati 
et li fist prison fianchier 
mais ne li rent point son destrier 
au harnas uistement l enuoie 
en son retour enmi se uoie 
encontre renart et orgueil 
renars l esgarde de put oeil 
mout sot bien n en porroit partir 
sans auoir grantment a souffrir 
c autre fois hui les encontra 
dont a le terre se trouua 
mout les crient ysengrins et doute 
nepourquant auoit en se route 
ses yy fiex et maint bacheler 
preu et hardi entrecontrer 
se uont renars et ysengrins 
d eus reconmenche li hustins 
fors et pesans des brans d achier 
l uns n auoit l autre gaires chier 
quant ne pueent ferir a cop 
si lanchent et fierent d estoc 
de tel forche et de tel uertu 
que desmailliét et desrompu 
sont leur escu et leur clauain 
ysengrin fiert renart de plain 
seur l erme qu i le fist plongier 
par desus le col du destrier 
renars estoit pres de l outrer 
qu il mais n i pooit contrester 
a ysengrin ne tant ne quant 
ius l eust mis de l aufferrant 
ysengrins s orgieus en se route 
ne fust qui l ysengrin desroute 
les pluseurs et ont mis a piet 
en peu d eure a home meschiet 
renars quant che uoit s esuertue 
peu se prise s ore ne tue 
ysengrin qu i de mortel guerre 
het lors a sachiét hors du fuerre 
une trenchant misericorde 
ou ia n ara misericorde 
ysengrin car renars li lanche 
parmi le cors desi au manche 
tout outre parmi le uibus 
que du cheual l abati ius 
a terre auoir le cuide mort 
orgieus as fiex ysengrin fort 
se combat renars s i embat 
si que primaut a terre abat 
et au cair que primaus fist 
renars en traison l ochist 
si soutieument que nus qui uiue 
ne s en prist warde se haine 
a mout chier ysengrin uendue 
nauré a mort l a et tolue 
a a son fil primaut le uie 
en traison par felonnie 
con encriemes fel desloiaus 
con chil qui point n est des loiaus 
isengrins iut pasmés a terre 
il clot les iex et les dens serre 
sa gent deschendent grant duel font 
hors de la presse porté l ont 
car de fi cuident qu il soit mors 
par deles ysengrin le cors 
de primaut coucerent sans ame 
chascuns qui miex miex le desarme 
et ysengrin tout ensement 
ainc mais tel duel ne firent gent 
car primaut uoient mort tout froit 
et d isengrin chascuns cuidoit 
qu il soit mors et a fin alés 
non est mais il estoit pasmés 
et quant il ot ieu grant pose 
les iex et le bouche c ot close 
ouuri et a cheus d entour soi 
dist   faites cha uenir le roi 
a moi parler  chil i alerent 
le roi trueuent si l amenerent 
a ysengrin tantost uias 
ia sorent tout et haut et bas 
que parmi le cors ert naurés 
ysengrins et ses fiex tués 
mais ne seurent qui ot che fait 
si en demainent mout grant plait 
grant duel grant noise grant murmure 
li rois en audienche iure 
que chiex qui ch a fait ert desfais 
c ainc mais ne fu fais si lais fais 
si lais murdres ne si uilains 
se ch estoit ses freres germains 
ou ses fiex chiex qu il le miex aime 
s encoupés d oeure si uilaine 
estoit a droit qu il en feroit 
iustiche et qu il le penderoit 
par le geule en haut con mourdreur 
li rois estoit en grant erreur 
de sauoir qui ot che fait fait 
en son cuer le tint a mout lait 
encoste ysengrin est assis 
tout souauet li a enquis 
ysengrin parla et si dist 
que renart a ses mains le fist 
li roys tous forsenés plains d ire 
se dreche et dist   or puis bien dire 
c on ne se puet de traison 
warder or tost apres baron 
si manenés tantost renart 
si ert pendus a une hart  
tout s esmueuent querre le uont 
a tout les aual et amont 
par le tournoi et sus et ius 
mais c est pour nient il ert ensus 
del tournoi bien lieue et demie 
o lui ses fiex et se maisnie 
ensi s en ua sans congie prendre 
car il redoute mout le pendre 
en uoie ua parmi le bos 
il et ses gens tous les walos 
ia iert esconsés li solaus 
si en estoit li iours mains caus 
renars d esrer estoit lassés 
mout uolentiers fust reposés 
s il osast le trot a esrer 
prist besoins fait uielle troter 
car asseur n est nule part 
seur destre garde en un essart 
uoit le castel et le dongon 
grimbert sen cousin le taisson 
chele part tourne il et ses gens 
par le port sont entré ens 
apres aus l ont faite fremer 
et de coulice adeualer 
et as chaines font le pont 
leuer et fremer puis en uont 
desarmer or sont asseur 
car il sont enclos de fort mur 
et de fosses parfons et lez 
et de rade yaue presque rez 
renars monte ou castel mout haut 
et on le quiert mais lui ne caut 
et quant ne le pueent trouuer 
chil qui le quierent lues conter 
le uont le riche roi noblon 
quant il l entent tel doeil n ot hom 
dont se desmente et dist par soi 
  he las dolans c est tout par moi 
que chis meschies est auenus 
car puis une fois deueus 
fu chiex renars de traison 
puis ne l deusse en me maison 
auoir souffert en me court beste 
n a cui il n ait fait moleste 
par traison sont decheu 
maint preudome et mesauenu 
il a yy ans que il murdri 
coupee et ysengrin honni 
de se feme et ore a ochis 
sen fil en traison et mis 
lui meismes en peril de mort  
lors a conmandé c on aport 
ysengrin en une litiere 
et primaut qui mors ert en biere 
et tout s en uoisent qui miex miex 
tout s en uont wis remest li liex 
li rois a fait mires mander 
et a fait le plaie tenter 
d ysengrin li mire li iurent 
qu il n ara warde che qu i durent 
fisent puis l ont tout nu coukiét 
en zz lit et bien aaisiét 
et dient que dedens zz mois 
porra bien porter son harnois 
l endemain fist li rois porter 
le cors au moustier enterer 
de primaut le fil ysengrin 
en zz sarclu de marbre fin 
et fist desus metre une lame 
pour che qu il souuenist de l ame 
et c on en feist orison 
des ore a renart reuenron 
au matin mut uers maupetruis 
uenus i est s entre ens par l uis 
si trouua fiex feme et maisnie 
maupetruis de grant signourie 
estoit de yy paire de murs 
mout bien enclos fors et seurs 
et de fosses cuiriés tous plains 
d yaue rade c estoit du mains 
si i ot portes couleiches 
et tours seures et massiches 
et pons leuis et fort castel 
qui n a warde de mangonnel 
ne de perriere ne d assaut 
car seur une roche siet haut 
ou castel ot four et muelin 
pain bel ferine char et uin 
fontaines poissons asfamé 
ne seroient en leur ae 
ou castel a riche tresor 
si que pierres argent et or 
ou mur du castel a garites 
seures grandes et petites 
espringales et mangonniaus 
pour geter la fors grant quarriaus 
se il ont cuer d aus bien desfendre 
n est hom ou mont qui le puist prendre 
se che n estoit par traison 
s i ot une tele maison 
si soutil ne l mescroie nus 
c onques li maisons dedalus 
ne fu tele ne si soutieus 
car tant est diuerse que chiex 
qui i entre n en set issir 
ains li estuet en fin morir 
c est li lieus de perdition 
chiex entre ens qui fait traison 
ne qui seur l autrui a enuie 
qui bloise ne fait trecherie 
chiex entre dedens la maison 
et qui het le gent sans raison 
s est de le maisnie renart 
ie pri a dieu qu il nous en gart 
renars a el mont mout des siens 
que il a chaint de ses liens 
qu il n est qui en sache le conte 
pres que tout li roi et li conte 
en sont et aussi li clergies 
par renart dont c est grans meschies 
tout iouent de le fauue anesse 
et de gillain se compaignesse 
renars et se gent bien leur lieu 
ont warni si conme fait dieu 
qui se criement d estre assegié 
tous leur biens ont laiens sachié 
d entour aus le pais praé 
ont et dedens le fu bouté 
et les bos abatus et ars 
tout che a fait faire renars 
pour che c on le puist mains greuer 
ne que nus n i truist que fourrer 
de la entour li paizant 
uienent au roi noblon poignant 
et plaignant que renars leur taut 
le leur leur maison que pis uaut 
leur a arses et tout reubé 
quant li rois l ot s a souspiré 
de grant air de maintenant 
conmande a sonner l olifant 
et a drechier son estandart 
c a ost ueut aler seur renart 
et maupetruis tout essilier 
et ysengrin s il puet uengier 
dont fist on son conmandement 
l olifans sonna hautement 
chiex qui a court estoit esliex 
dont s armerent tout que miex miex 
leur carin et leur sonmiers font 
deuant aler et apres uont 
baniere desploie au uent 
uers maupetruis conmunement 
qu ensi l ot li rois conmandé 
tant ont le droit chemin erré 
que pres de maupetruis se sont 
trouué et puis de leur gent ont 
pris pour le chembel premiers faire 
dont font leur sonmiers auant traire 
et leur caroi puis uont entendre 
as tres et as aucubes tendre 
le tente le roi ont tendue 
en une pree bien herbue 
entour le tente roi noblon 
tendent maint riche paueillon 
tout entour aus fist les fosses 
faire li rois parfons et les 
et les cars entour arenger 
si c on n es puist adamagier 
s ost ne se gent puis fist en haut 
sonner un cor c est c a l assaut 
uoisent tout mainte conmunal 
i uont a pie et a cheual 
traient et lanchent as crestiaus 
et chil leur lanchent grans quarriaus 
dars oile caut et plonc boulant 
et gauelos et fu ardant 
chil leur regietent fu grigois 
et a aus traient d ars turcois 
amont et de leur arbalestres 
c as crestiaus n ose li plus maistres 
demourer rois nobles un pont 
a fait faire ou pueent de front 
aler yy cheualier 
li rois l auoit tout fait cuirier 
de cuir bouli une traitie 
ot bien de long li rois s escrie 
li pons soit mis seur les fosses 
et il si fu chascuns montés 
i est qui miex miex qui ains ains 
pieus peles heuiaus en leur mains 
que le mur cuident effondrer 
mais ne le pueent entamer 
tant estoit fors dont font drechier 
esquieles et sergans puiier 
contremont et renars leur saut 
il et se gent que de si haut 
conme il sont les font cair ius 
que li plus fiers se trait ensus 
quant uoit li rois que che ne uaut 
riens lors reconmande l assaut 
et conmande son mangonnel 
metre d autre part le castel 
et le fu grigois a geter 
pour plus cheus dedens agreuer 
le mouton conmande c on fache 
as murs hurter et c on l abache 
engien ne criement ni assaut 
chil dedens a aus rien ne uaut 
li rois auoit un bon castel 
fait de fust mout riche et mout bel 
fort seur et bien keuillié 
a yy estages et cuirié 
de cuirs tanés mout est seurs 
chelui a fait mener as murs 
de maupetruis arbalestriers 
ot fait metre es moiens soliers 
et en l estage amont plus haut 
estoit pinchars freres primaut 
c ochis fu li fiex ysengrin 
o lui ot maint riche meschin 
maint bacheler maint cheualier 
bien armé con pour aus aidier 
en l estage aual daerrain 
ot sergans aspres trestout plain 
aisil ont pour le fu grigois 
estaindre dont a fait li rois 
le castel au mur carier 
et derechief reconmenchier 
l assaut et mangonniaus geter 
as murs as tours quariaus uoler 
ueissiés plus espes que pluie 
li uns brait et li autres huie 
chil assalent chil se desfendent 
rompent hiaumes ches targes fendent 
braient li uif taisent li mort 
chil du berfroi par leur effort 
ont le mur endroit aus conquis 
renars qui mout set de refuis 
dist a ses gens   or uous muchiés 
es garites pour uoir sachiés 
que chil du berfroi monteront 
seur les murs et quant il uerront 
qu il n ara nului chi aual 
des murs deschenderont aual 
auoir cuideront tout conquis 
mais non aront se i onques puis  
renars et se gent sont muchié 
es garites et acoisié 
si que nus n i ruit ne ne muit 
chil du berfroi qui miex miex tuit 
par les murs deschendent aual 
mais che leur tournera a mal 
car li gent renart a un cri 
s escrierent   trai trai  
par le castel et renars saut 
qui les contraires liure assaut 
tel que de chascun pour ostage 
prist le chief et nient autre gage 
n en uaut auoir quant uit pinchars 
le meschief d aus pour yy mil mars 
ne demourast anchois s en uint 
fuiant mais mout li mesauint 
car quant il dut adeualer 
et au berfroi cuida monter 
par trop haster par se folie 
cai du mur si que brisie 
ot le cuisse et brach et canole 
li sages dist en se parole 
dont li entendemens est teus 
que mauuaise haste n est preus 
par trop haster li mescai 
quant ensi ius du mur cai 
pasmés iut pinchars a grant paine 
pot parler ne rauoir s alaine 
li rois conmande c on l emport 
et on si fist li rois detort 
ses poins et ses caueus deschire 
tandisqu il maine tel martire 
a fait renars que li berfrois 
et li pons sont de fu grigois 
ars et brui au mangonnel 
fait cheus du berfroi du castel 
geter en l ost a grant plentes 
li rois les uoit de duel pasmés 
s est yy fois sonner le retrait 
fait et a ses tentes en uait 
il et ses gens dolans et mas 
car il a geté ambes as 
le meneur pointure du de 
de cuer reclaime damede 
qu il li ait grant dueil en l ost 
mainent conmunalment et tost 
se sont qui miex miex desarmé 
car il estoient mout lassé 
s ost fist li rois escargaitier 
le nuit orgueil que mout ot chier 
o lui noblet et lionnel 
et tout li cheualier nouuel 
escargaitent et o eus chent 
cheualier autre coiement 
se tienent en l ost n i ot bruit 
d estrument ne de nul deduit 
et renars maine grant baudour 
en maupetruis sonnent tabour 
fleustes timbre et calemel 
trompes araines ou castel 
ot chierges yy alumés 
qu en l ost en reluist li clartes 
a grant orgueil le tint li rois 
que renars maine tes bufois 
mais pour se gent reconforter 
fait a zz cor l iaue corner 
au souper sisent pour mengier 
apres mengier en uont couchier 
forsque chil qui escargaitoient 
et li autre se reposoient 
endroit eure de mienuit 
de maupetruis issi sans bruit 
renars et si fil de ses gens 
mena o lui yy chens 
mout bien armés seur leur destriers 
sonne li fers et li achiers 
ou gait tout a plain d escueillie 
se fiert renars od se maisnie 
tel noise fait a l aprochier 
que cheus de l ost fait esuillier 
pour le noise qu i ont oi 
escrient tout   trai trai  
et li rois saut tous esferés 
chascuns est que miex miex armés 
uers le caple uont conmunal 
renars uoit ou demourer mal 
a un cor sonne le retour 
ou demourer uoit peu d amour 
en son retour prison en maine 
orgueil qui pas n i mist grant paine 
a lui deffendre de cuer lie 
uait od renart sanlant irié 
en fait pour se gent nepourquant 
ot renart uait a cuer ioiant 
renars s en fuit ot son prison 
n arresta si uint en maison 
o lui les siens yy cens laissiés 
en i a ou retour meschies 
auint roussel sen fil menour 
car ses destriers ens ou retour 
fondi pris fu et o lui chent 
tardieus au roi prisons les rent 
qui de ioiant cuer les rechoit 
mais encore point ne sauoit 
d orgueil son fil le uerite 
et quant le sot de duel plouré 
a et la roine ensement 
  tost apres  dist il a se gent 
et il si font mais ia estoit 
en maupetruis renars s auoit 
fait reclore apres lui le porte 
de sen fil roussel li aporte 
nouuele uns serians qu il est pris 
o lui yy cheualiers de pris 
quant renars l ot de duel qu il ot 
pour nule riens ne deist mot 
fors tantqu il a dit a se fame 
  pris est roussiaus uos fiex dame eme  
la dame l ot de duel se pasme 
a poi qu ele ne rendi l ame 
grant doeil mainent par le castel 
de che que perdu ont roussel 
le nuit en une riche sale 
ont mis orgueil qui n iert pas pale 
la nuis en ua et li iours uint 
renars au matin a lui uint 
de ses plus priués fist ueoir 
orgueil et de tout son pooir 
l onneure et li dist   bien uenus 
soiés  par yy fois orgieus mus 
ne fu anchois le resalue 
renars au col ses bras li rue 
et orgieus aussi le racole 
de cuer de foi et de parole 
s entrepleuuissent conpaignie 
a porter mais toute leur uie 
et pour plus honnerer orgueil 
li dist renars   sire ie uoeil 
que uoiés mon palais itel  
ne set el monde nul si biel 
si fort ne si assasié 
de che ot renars le cuer lie 
a orgueil dist renars   uenés 
encor autre cose uerrés 
une maison le plus diuerse 
qui soit de chi desi en perse  
renars orgueil en se maison 
maine qui ert de traison 
de haine et d enuie ouuree 
de haine estoit li entree 
et de blasmes li pauemens 
de toutes manieres de gens 
auoit renars laiens od lui 
ne l aroie prononchié hui 
le ioie que a orgueil font 
contre lui encourtiné ont 
de dras d or le maison trestoute 
encontre orgueil hors d une croute 
uienent yy dames noblement 
uestues d or mout richement 
encontre orgueil uiennent cantant 
deus et yy main a main tenant 
de l ostel estoient princhesses 
des yy dames les plus maistresses 
ierent yy suers ire et enuie 
c est doleurs qu eles sont en uie 
deuant les autres tout a pie 
uont contre orgueil et bienuignié 
l ont et a genous aouré 
a leur pooir l ont honneré 
auarisce et accide apres 
ire et enuie as caukains pres 
sieuent luxure et gloutrenie 
chascune de fin or uestie 
sieuent les autres maintenant 
entour deuant soleil leuant 
estoit quant orgiex uint laiens 
contre orgueil sonnent estrumens 
uieles et sarterions 
orges chytoles li ressons 
ierent grans des trompes d argent 
contre orgueil rechus fu mout gent 
les yy dames de leur tresor 
font toutes pures de fin or 
d une couronne orgueil presant 
ou ot maint riche diamant 
safirs esmeraudes rubis 
et casmahieus bruns blans et bis 
orgieus le rechoit liement 
yy merchis as dames en rent 
renars a le couronne prise 
et les dames si l ont assise 
seur le chief orgueil couronné 
l ont et seur aus a roi leué 
pour che que de tous uisses chies 
est en fu couronnés ses chies 
luesque fait fu sot proserpine 
le couronnement d amour fine 
amoit orgueil et orgieul li 
d infer auoec maint anemi 
zz septre d or par signerie 
li enuoia par druerie 
pour che que roi et empereres 
soit au mont et che que li peres 
fist en crois son fil racater 
fait orgieus en infer aler 
par le conseil de lucifer 
fu li septres tramis d infer 
a orgueil que mout en merchie 
proserpine se chiere amie 
du present mout grant ioie font 
chil et cheles k u palais sont 
tel bruit tel noise uont menant 
c on n i oist point dieu tonnant 
par mout de gent est couronnés 
orgieus ou monde couronnés 
n est qui d orgueil ne uiegne et naisse 
renars les yy dames ne laisse 
ains leur dit   no roy conpaignie 
tenés et si ne l laissiés mie  
eles dient   si ferons nous 
iamais iour tantque uie arons 
n iert de nous faite departie 
et bien sousterrons no partie  
et renars dist   et ie serai 
tous iours od uous s i afferrai 
aussi bien que li piere en l or  
en un trosne d or en un cor 
del palais ont orgueil assis 
le septre en se main qui massis 
est d or les yy dames les lui 
qui ou monde ont fait maint anui 
et encore s en uont uantant 
et renars leur ua prometant 
qu en bonne foi leur aidera 
de le ioie que chascune a 
a genous flechis l en merchient 
et a mon seigneur orgueil dient 
  sire t ies roi de tout le monde 
car ou monde n en a si monde 
qui de uous ou de moi ait taque 
ou de renart traison plaque 
par tout estuet fauuain et gille 
a mis renart en mainte uille 
peu il a li uraie paterne 
renars uessie pour lanterne 
fait a entendre a tous les siens 
cui il a chaint de ses liens 
et nous aussi ne nous faignons 
mais tout le pis que nous poons 
faisons ou monde li clergies 
est tous d auarisse cargiés 
et de se fille couuoitise 
qui en leur cuer sen fu atise 
li prinche li conte et li roi 
sont pres que tout de notre loi 
par les grans auons les petis 
ensi est li mondes honnis 
tous est li mons si enmondés 
n en sauons nul i soit mondés 
nous en sauons peu par le mont 
qui se desmonte et qui s esmont 
monder ne se puet hons mondains 
s il n est esmondés du monde ains 
ne iamais nus n i ert mondés 
se de uous et de nous mondés 
n est et de no compaing renart 
nos est li mons nus n i a part 
se mout poi non par tout auons 
pooir se bien nous concordons 
u mont auons yy anemies 
par cui toutes sonmes honnies 
chascune mout nous desauanche 
li une a a non repentanche 
l autre confessions se suer 
ches yy des cuers nous gietent puer 
humelites no anemie 
chele ou monde mout nous guerrie 
sobrietes et astinenche 
contre gloutrenie grant tenche 
font souuent et fois contre accide 
et largueche contre auarisse 
uirginites et caestes 
font luxure mout de durtes 
atempranche sens et raison 
font mout de tribulation 
et ire et enuie a concorde 
sillenche et pais qui d une acorde 
sont leur refont mout grant trauail 
mais enuie n en donne un ail 
ni aussi ne fait se seur ire 
qui au monde a fait maint ochire 
s aidier nous uolés et renars 
du mont ert petite li pars 
chelui qui en morut en crois 
biaus sire et se tu nous en crois 
nous ne remanrons plus laiens 
ains irons uisiter nos gens 
ou monde et es religions  
che dist orgieus   or en alons 
si laissons gerroier renart  
orgieus de maupetruis se part 
ot grant baudour et les yy dames 
qui en infer metent mout d ames 
renars les conuoie et orgieus 
li prie que l un de ses fiex 
li preste pour le ramembranche 
de lui renars prist malebranche 
sen fil l ainsne et si li liure 
qui sauoit par cuer et sans liure 
tout l art le pere et li aprist 
tres s enfanche et pour che le prist 
orgieus o lui que mout l ot chier 
si qu il en fist son consillier 
ou lieu du pere et senescal 
de son ostel et le roial 
gonfanon li baille a porter 
renart conmande a retourner 
mais quant se guerre ara finee 
uers lui fache se retournee 
et il li a en couuenant 
congie prist et s en part atant 
et orgieus cheuauche o sa gent 
baniere desploie au uent 
par tout en ala conquester 
les dames conmande a quester 
as chites uoisent et as uiles 
as parlemens et as conchilles 
  et g irai les rentes ueoir 
qui m onneurent a leur pooir 
si que prinches comtes et rois 
dames cheualiers et bourgois 
s irai a l apostoile a ronme 
et as lyegaus qui waleconme 
diront a moi li archeuesque 
sont pres tout mien et li euesque 
et li prelat de sainte glise 
et li abbe chascuns me prise 
tantqu il me tienent pour ami 
par les grans li menu a mi 
uenront auarisce uenés 
o moi et auoec amenés 
couuoitise uo fille ainsnee 
qui mout sera waleconmee 
as cardonnaus et au clergie 
par uous deus en ai waaignié 
maint que quant il sont amonté 
d auoir qu i n ont d umelite 
cure ains me metent en son lieu 
maint poure sont qui mout sont pieu 
humle simple douc debonnaire 
qui mout seroient d autre affaire 
s il fussent rique et assasé 
il sont humle par pourete  
quant orgieus ot dit son uoloir 
se gent conmanda a mouuoir 
tantost dont prendent a errer 
a l esmouuoir a fait sonner 
trompes plus de yy orgieus 
or prions dieu le roi des chieus 
que d orgueil soions si deliure 
qu en che siecle puissons si uiure 
que quant nous serons trespassé 
de chi que s en serons respassé 
lasus o lui et qu il nous wart 
de ches dames et de renart 
et nous doinst si le monde amer 
hair et lui si bien amer 
qu il nous uoeille conme ses fiex 
o lui metre ou regne des chiex 
orgieus en ua renars retourne 
uers maupetruis chiere fait mourne 
car de son fil li resouuient 
roussel que li rois prison tint 
n aresta si uint a le porte 
qui ert de gres merueille forte 
ens entre et deschent au perron 
entour lui uinrent si baron 
si li demandent quels nouueles 
et il leur dist   laides et beles 
laides ie sui si enserrés 
et li miens fiex emprisonnés 
la fors entre mes anemis 
beles de che que ie sui uis 
et de che c orgieus pour m amour 
a detenu mon fil gringnour 
et en a fait son consillier 
et son maistre gonfanonnier 
se ie roussel mon fil auoie 
roy noblon petit douteroie 
mais se ie puis ie le rarai 
dedens demain car ie irai 
ueoir mon fil en l ost tous seus 
entre mes anemis morteus 
si n en soiés mie a meschief 
de moi car bien uenrai a chief 
de mon fil se le truis en uie 
c on ne l ait ochis par enuie 
s il est en uie il sera chi 
et iou et li a miedi  
chascuns respont   sire diex l oe 
endroit de nous chascuns le loue  
li uespres uint li iours decline 
renars qui fu de pute orine 
pour lui desconnoistre son uis 
s oinst d une herbe que blans ne bis 
ne fu mais entre yy couleurs 
aussi que uns freres meneurs 
se uest et se fait rouegnier 
a son col pendi un sautier 
congie prent si s en part atant 
se gent uont pour lui larmiant 
et il les baise et conforte 
et leur dist qu il soient con forte 
gent car petit uaut desconfors 
mais chascuns se tiegne con fors 
  car se uous uous desconfortés 
uostres anemis 
sans paour uous con fort 
et si prendés en che confort 
c on ne uous puist par forche prendre 
iaus yy se pueent desfendre 
ou castel contre l ost yy ans 
ie m en uois diex me soit aidans  
on alumoit ia les candailles 
en l ost or oiiés grans merueilles 
que renars fist a l aprochier 
de l ost conmencha a huchier 
  ahie diex urais diex ahie 
secourés moi sainte marie 
ie noierai en ches fosses 
ne sai ou uois nuis est reubés 
sui et li miens compains ochis  
quant chil du gait oent ches cris 
a lui uiennent si le rapeskent 
du fosse et puis li empeskent 
dont il uient et qu il quiert si tart 
et il leur dist   se diex me gart 
uns hom sui de relegion 
pour faire predication 
uenimes en ceste partie 
mon conpaignon ochis sans uie 
m ont chil de cel castiel par m ame 
escapés sui d aus notre dame 
m a tensé qu il ne m ont ochis 
ainc mais ne fui en cest pais 
de par l apostoile sui chi 
uenus signour pour dieu merchi 
par deuant le roi me menés  
et il si font li rois leués 
estoit qu as eschies ot ioué 
quant uoit renart s a demandé 
  qui est chieus freres cordelois 
chaiens n en ui mais nul des mois 
chil erranment le roi conterent 
che qu i leur dit quant le trouuerent 
et que il fust illeuc noiiés 
s il ne fussent li rois sagniés 
s est yy fois de se destre poe 
et renars en derrier le moe 
l en fait et le caperon oste 
si salue le roi son oste 
et deuant lui s agenouilla 
et li rois l en dreche puis l a 
les lui assis si li enquist 
de quel uile est né qu il la quist 
et en quel pays est sa uile 
renars qui mout sauoit de guille 
plus que nus li dist   de digon 
sui frere ionas m apele on 
tel preuilege ai sire rois 
que ie puis preechier des crois 
si uaurrai demain preechier 
et la parole dieu nonchier  
li rois l otroie uolentiers 
et li roine endementiers 
uint au roi grimbers li taissons 
o lui sen fil a genouillons 
se sont mis par deuant le roi 
  sire  dist grimbers   ie uous proi 
merchi pour roussel men neueu 
sauue uo raison et uo ueu 
c anuit le laissiés confesser 
et a che preudome parler 
s il pert le cors sauués li l ame 
que li tres glorieuse dame 
uous pardoinst sire uos mesfais 
c on me dist le matin desfais 
doit estre et chil qui furent pris 
o lui sire petit uos pris 
en croisteroit se desconfes 
moroient sire et seroit pes  
li rois respont   me uolentes 
est que chascuns soit confessés  
li rois conmande roenel 
que le matin amaint roussel 
et tous ses prisons si seront 
confessés et apres morront 
roeniaus respont   uolentiers  
car au roi estoit charteriers 
l endemain les a tous trais hors 
pales de uis maigres de cors 
les maine deuant roi noblon 
enmi le maistre pauillon 
de chierges i ot grant plente 
li rois a roussel apelé 
et li dist   roussel se tu mi 
tenoies si que ie fac ti 
qu en feroies ne l choile pas  
roussel respont   par saint thoumas 
uous seriiés demain pendus 
que respit n i aueriés plus  
li rois respont   aussi seras 
plus c anuit mais respit n aras 
ne ti compaignon ensement 
tu m as chi fait le iugement  
roussiaus respont   gentiex rois sire 
point ne deués moustrer uotre ire 
pour che uers mi ne tant ne quant 
seur men cors seroit desfendant 
s aroie plus grant droit asses 
du faire rois que uous n aués  
li rois s embrunche et si rougist 
et a roussel erraument dist 
  le fait des pourcheles compere 
li truie le fait de tem pere 
n oi n en faule n en canchon 
dire bien mainte mesprison 
m a fait en ochist le coupee 
et fist que bruns ot reuersee 
le pel du chief seur le musel 
qu entendre li fist miel nouuel 
auoit dedens le caisne enclos 
il le crei si fist que sos 
aussi fist il batre thiebert 
le cat et l escoufle hubert 
uaut il en traison mourdrir 
et ne me cuida il honnir 
de me feme ne fist li lere 
a ysengrin sen bon compere 
dedens le puc adeualer 
enne le fist il estouper 
et puis huihot et compissa 
ses louuiaus et puis les clama 
auoutres et primaut ochist 
ou grant tournoi et auoec mist 
en peril de mort ysengrin 
mais waris est a thiesselin 
le corbel toli le froumage 
ou monde n a beste sauuage 
qu il n ait decheu tant set mal 
et ne fist il caoir aual 
pinchart del mur maisque garis 
en est adont i ot ochis 
deus cens des mieus a qui cauper 
fist les testes et puis geter 
cha hors en m ost au mangonnel 
et s en mena en son chastel 
par nuit en traison orgueil 
mon ainsne fil de che me dueil 
et si me dist une espie ier 
que ie i tramis espiier 
a maupetruis pesme nouuele 
que renars a a se cordele 
atrait mon fil et encor plus 
que par son conseil est issus 
de maupetruis orgieus mes fis 
et si s en ua par le pais 
ne sai se iamais le uerrai 
mais peu d aie en auerai 
a me guerre traire a se fin 
par chelui qui fist d aige uin 
le fait ten pere comparras 
le matin en primes morras 
et ti compaignon auoec ti  
roussiaus pour che ne s esbaubi 
mais au roi respont a bandon 
  rois par ichele passion 
que ihesu cris souffri en crois 
au iour qu il fu de mort destrois 
se ie muir tel mil en morront 
sachés qu encore a naistre sont 
rois ne connissiés uous men pere 
foi que doi dame eme me mere 
anchois iroit des hassassins 
querre outremer as sarrazins 
rois que ie ne fuisse uengiés  
de che mot fu li rois courchiés 
si aigrement que de se poe 
li donna tel coup en le ioe 
qu il l abati et estranlé 
l eust s on ne l eust osté 
tout en blament le roi mout fort 
et grimbers li taissons detort 
ses poes et ceurt chele part 
ou il ueoit seoir renart 
mais encore point ne sauoit 
il ne nus de l ost que che soit 
renars chascuns cuide ionas 
ait a non mout plus que le pas 
uient a lui et puis il le prie 
que pour l amour sainte marie 
uiegne au roi en le maistre tente 
confesser gent c on sans atente 
doit metre a mort ain l aiournee 
renars i uient de randonnee 
contre lui se lieue li rois 
et renars l enclina trois fois 
et puis est iouste lui assis 
et se li a pour dieu requis 
qu a ches prisons laissast donner 
le crois et aler outremer 
sans reuenir si iert aumosne 
li rois leur respont   par le trosne 
par le chiel et le firmament 
qui me donroit leur pois d argent 
ne les lairoie aler deliures 
ne cuidiés ie ne sui mie iures 
qu il ne doiuent escaper point 
demain les meterai a point 
en ont leur gent uo compaignon 
maisement mort en traison 
et s ont uous meisme reubé 
et si uous eussent tué 
se ne fust che que uous uenistes 
che a warant et afuistes 
aussi ait diex en m ame part 
ie uauroie tenir renart 
aussi conme ie fac roussel 
si m eust orgilleus castel 
cousté que mes pere fist faire 
car par le saintime suaire 
dont ihesus fu enuelopés 
que il seroit lues trainés 
lonc men roiaume dusc au cor 
ie n en prendroie argent ni or 
c auoec tout che ne fust pendus 
tant set de mal que nus hom plus 
et roussiaus ses fiex bien le sieut 
et ch est drois car on dire seiut 
tout surque canques de cat ist 
dont on par maintes fies dist 
que qui est de bons souef flaire 
  he uraiement ne me puis taire  
che dist renars   c un court sermon 
ne uous fache et ne fist pardon 
ihesu cris longis qui feri 
et ne pardonna il aussi 
magdalaine tous ses pechies 
et cheus par cui cruchefiiés 
il fu pardonna il sa mort 
dur cuer a qui de tel recort 
n est adouchis et apité 
rois pour le sainte trinite 
orgueil et fellonnie ostés 
de uo cuer et si uous souffrés 
de ceste gent chi metre a fin 
rois nobles on uous tient a fin 
mais de pluiseurs est li recors 
que che n est mie trestout ors 
canqu il luist et bien le moustrés 
en che que si grant cruautes 
est en uous  et li rois respont 
que c est pour nient demain morront 
dont dist renars au roi noblon 
  au mains aient confession 
bien le uoeil  che respont rois nobles 
qui mout estoit courtois et nobles 
renars se part du roi atant 
a cueur pensieu tristre et dolant 
uint a son gent et a son fil 
que li rois ueut metre a escil 
dont trait son fil a une part 
pour confesser mout li est tart 
que il peust a lui parler 
dont roussiaus conmenche a conter 
ses pechies a renart son pere 
  taisiés  che dist renars   biaus frere 
ie sui tes pere et tu mes fiex 
n en moustre sanlant que dechiex 
ne soies ia a mienuit 
te metrai hors coiqu il anuit 
et tous tes compaignons o toi  
roussiaus li dist   merchi uous proi 
dites le no cousin grimbert 
qui nous aime si qu il se pert  
renars respont tout a bries mos 
  uolentiers  et puis l a assos 
aussi que dont s il fust confes 
tout li autre uienent apres 
a renart qui les asseure 
de metre anuit hors et s en iure 
le saintime ceruele de 
quant tout se furent confessé 
renars en apele grimbert 
se li a trestout descouuert 
qui il est et quant i l entent 
de le ioie ses poes tent 
uers le chiel et dieu en merchie 
et renars douchement li prie 
qu il li ait a mienuit 
grimbers respont   coiqu il anuit 
serai od uous ie et li mien 
n en soigniés plus sire mout bien 
uenrons a chief de cest affaire  
atant li cambrelenc a faire 
prendent les lis et uont couchier 
fors chil qui l ost escargaitier 
doiuent les prisons ont remis 
en le fosse ou il furent pris 
en buies et en grans carkans 
un poi deuant les cos cantans 
se lieue renars et grimbers 
andoi sans plus en uont enuers 
le fosse ou li prisonnier sont 
roenel trouué dormant ont 
a son cauec prendent le clef 
et puis deffrement tout souef 
l uis et les prisons desfererent 
si c au desfremer ne sonnerent 
li fer se mout petitet non 
dont les en mena li taissons 
si coiement que percheu 
n en furent mout bien auenu 
leur en est au tre grimbert sont 
uenu et leur cors armé ont 
de pourpoins et de haubregons 
de plates et de wambisons 
parmi l ost s en uont a laron 
deuant aus grimbert le taisson 
qui les conduist et qui les maine 
il et se maisnie demaine 
a pie sans lanche bien armé 
dusc a maupetruis n ont cessé 
ens entrent par le maistre porte 
qui a merueilles estoit forte 
et roussiaus cante a longe alaine 
  ensi doit entrer en uile qui amours maine qui amours maine  
en le porte entrent tout cantant 
contre aus uienent petit et grant 
tout font ioie par le castel 
de che que tout sain ront roussel 
contre sen fil o ses pucheles 
uint dame enme car les nouueles 
li ot dite une camberiere 
deuant uint ne mie derriere 
cantant clerement a haus cris 
  iamais amours n oublierai n onques ne fis  
ou que uoit son fil si l acole 
tel ioie en ot c a se parole 
ne puet uenir deuens grant tans 
contre roussel ioie si grans 
fu c a troies n ot pour elaine 
si grant roussel sen fil amaine 
dame enme es cambres reposer 
et renars fait ses gens canter 
et tous ses estrumens tentir 
et rompre pour lui esbaudir 
et as crestiaus chierges ardans 
metre qu en l ost li clartes grans 
en reluist li os s en esueille 
en esuillant ont grant merueille 
dont tes clartes uient ne pour coi 
renars le fait mais dusc a poi 
le saront car dont a urler 
prist roeniaus et a crier 
  i ai tout perdu trai trai 
mi prisonnier en sont fui  
li rois nobles au cri s esueille 
et toute li os s apareille 
d armes qu il cuident assali 
soient non sont pluseur au cri 
en sont uenu mesmes li rois 
i est uenus a haute uois 
demande dont che uient qu il font 
tel noise et roeniaus respont 
  no prisonnier sont escapé  
quant l ot li rois si a souspiré 
de duel qu il ot fiert roenel 
de se poe si que le pel 
li a du dos ius reuersee 
et dist qu il en ara pendee 
de paour que roeniaus ot 
s enfuit de l ost plus tost qu il pot 
mais malegrape l encontra 
li grifons qui le ramena 
par si qu i li fera se pais 
au rois de trestous ches mesfais 
seur che li grifons l amena 
au roi qui tout li pardonna 
li rois plains d ire et foursenés 
de le fosse tous desfremés 
trueue les huis et les cles ens 
dusc a yy a fait de ses gens 
entrer ens les fers raporterent 
des prisons et auoec trouuerent 
les semeles du cordelois 
quant che uoit nobles si destrois 
fu qu il ne parlast pour yy mars 
quant pot parler si dist   renars 
m a dechut  si redist thiebers 
  aidié l en a sire grimbers 
li taissons ses cousins alés 
est o renart si m ait des 
car dedens son tre n a nului  
quant li rois l ot de fin anui 
cria plus de yy fois   ahai 
trai m a grimbers bien le sai 
mout me fioie du taisson 
mais on dist de priué laron 
se puet nus a paines gaitier 
or tost as armes cheualier 
ie comanc que chascuns assaille 
a maupetruis  lors la pietaille 
i uont errant lanchier et traire 
entour aus ont grant luminaire 
de chierges d estrain et de gluis 
car encore estoit noire nuis 
ensi conme seur l aiournee 
chil dedens de grant randonnee 
se deffendent con gent de pris 
de guerre de tournois espris 
mout fu l assaus aspres et durs 
thiebers li cas s aert as murs 
et si doi fil pour esprouuer 
leur cors et d aus faire parler 
tant rampent qu i sont as crestiaus 
o eus li singes cointeriaus 
et martines ses fiex derriere 
n estoit mais deuant le baniere 
le roi portoit au mur le poie 
dont crie en haut bien ueut c on l oie 
  ahie pris est li chastiaus  
renars qui mout estoit isniaus 
d un faussart tel caup li donna 
qu el fons du fosse le rua 
atout les autres qui ramperent 
amont ou fosse se trouuerent 
mes nesuns d aus n i fu blechiés 
car il cairent seur leur pies 
de cheus li os forment s esmaie 
et belins li moutons s assaie 
au mur hurte pour esfondrer 
il et si fil pour esprouuer 
leur forche et bauchans li senglers 
o lui li pourchiaus wanemers 
a leur musiaus uont defouant 
le tierail l escuireus salant 
ua sus et ius qui dont ueist 
morel le cheual qui henist 
et fiert as murs du piet derriere 
il et ferrans que c est auiere 
qu il deussent le mur abatre 
qui dont uist le grifon esbatre 
et uoler deseure les murs 
a le fuite li plus seurs 
se meist li grifons en prist 
yy et puis en prison les mist 
et puis rauole derechief 
mais renars le prist a meschief 
car il le feri de son faussart 
un tel caup que il li depart 
ius les maistres coutiaus de l ele 
doleur sent c onques mais iour tele 
ne senti ainc puisqu il fu nés 
car plus de yy fois est pasmés 
quant pot parler a chief de piece 
si dist   n est nus qu il ne meskiece 
a le fois et tant ua li pos 
a l iaue qu il brise  et li os 
s esmaie mout fort du grifon 
plains de courous de grant randon 
s esbat l otrisses zz em prist 
desus les murs errant l ochist 
et l aubert du dos li menga 
plus de yy en mehaigna 
anchoisque il laissast son uol 
mais renars le feri ou col 
de sen faussart ius li eust 
caupee le teste ne fust 
l aubers dont ot se gaiue plaine 
qu il ot mengié mout se demaine 
mehaus li agache et espreke 
dont s assist seur une breteske 
ele et urediaus li papegais 
d estris de tenches et de plais 
assalent mout mainent grant noise 
timers li asnes ne s acoise 
il et si fil de recaner 
pour cheus del castel estonner 
et bruians li tors prist a muire 
pour chiaus dedens greuer et nuire 
dont prist roeniaus a urler 
il et gringnars lors au brouster 
se prist et li kieure et li bous 
pour plus greuer renart le rous 
chascuns assaut au miex qu il set 
et ysengrins qui renart het 
les amonneste de bien faire 
entre alixandre et le roi daire 
n ot onques assaut tant felon 
qui dont ueist rimocheron 
l unicorne conme il s esforche 
que li castiaus soit pris a forche 
hardis li lupars uistement 
assaut nobles hardiement 
li fiex le roi et lionniaus 
ses freres mout de leur auiaus 
i ont car as glaiues se font 
du castel seur les murs amont 
geter mais roussiaus et renars 
ne se tenoient mie espars 
ne leur gent et chil se desfendent 
seur les murs et grant assaut rendent 
a chiaus dedens et reculer 
les font un arpent et c est cler 
s il eussent a tans secours 
pris fust li castiaus et li tours 
par leur effort a ceste fie 
et quant il uirent peu d aie 
aroient si s en retournerent 
et ius les murs adeualerent 
mais au descendre de caillaus 
furent conuoiét et de baus 
de caisne mais onques nauré 
ne furent dieu en ont loé 
li rois fait le retrait sonner 
lors laissent tout l assaut ester 
lassé estoient durement 
car il orent mout longuement 
assali tres l aube creuant 
iusques a miedi sonnant 
si estoient mout traueillié 
a leur tentes deshaubregié 
se sont et au mengier assis 
entr aus n auoit ne ieus ne ris 
car li pluseur furent nauré 
et si en i eut maint tué 
et renars des siens i perdi 
des plus prisiés yy et demi 
au roi requist trieues yy mois 
uolentiers li donna li rois 
pour les mors faire enseuelir 
et les naurés faire warir 
li donna iour si longuement 
li rois li donna bonnement 
d une part et d autre tandis 
a fait renars que refforchis 
est maupetruis ses murs refaire 
fist et grande uitaille atraire 
en son castel pour yy ans uiure 
le gent renart tout a deliure 
aloient uendre et acater 
en l ost tandis recarpenter 
fist les engiens nobles li rois 
que i ot ars li fus grigois 
et si fait refaire sen pont 
et sen berfroi encontremont 
recarpenter et redrechier 
et ses armes rapareillier 
tandisqu il furent a repos 
li rois ses saudoiiers leur sols 
retoli le tierc et toli 
de coi se cours mout afeubi 
li plus grant de lui s estrangerent 
et par courous si le laisserent 
et du conmun pueple perdi 
le tierc et plus et si uous di 
que par le conseil le faisoit 
ysengrin qui che li looit 
par mauuais consillier acourt 
souuent tes usages a court 
dont li sires pert los et pris 
et auoec ses meilleurs amis 
par mauuais conseil mains osteus 
est honnis tu hon qui ies teus 
se tu as grant terre a baillier 
onques ne fai ton conseillier 
d onme qui ne soit de bon non 
et soit de bonne estraction 
issus et qu il soit caritaules 
a tous et dous et amiaules 
et qu il soit sages et discres 
et puisque tu si fait le ses 
croire et cremir et puis amer 
le dois ne ia n aies amer 
cuer suer lui pour rien c on en die 
nus n est seur cui on ne mesdie 
mais au iour d ui li grant segneur 
n ainment nului fors le bourdeur 
l escar le mesdisant l auer 
cheus font en leur osteus monter 
si que li segneur en aualent 
pour che que li sage qui ualent 
les laissent car ne puet durer 
larges cuers pour riens o l auer 
si que mout uaut ie n en douc mie 
grans sires qui bonne maisnie 
tient entour lui en son ostel 
car ne puet en meilleur castel 
metre son or ne son argent 
car diex li mondes et li gent 
l en seuent gre et miex l en uient 
se cose et au iour d ui auient 
que li mauuais est amontés 
ainsque li bons dont c est pites 
quiconques fait de serf segneur 
lui et sen regne en grant doleur 
met et au roi daire parut 
par ses sers c ot amontés fu 
ochis et escilliés ses regnes 
tu grans sires c au iour d ui regnes 
pren warde a che pas ne folie 
hom qui par autrui se castie 
sires qui mauuais conseil croit 
li meismes auant dechoit 
li rois nobles par che perdi 
car li miex de s ost le guerpi 
c onques prinches escars n auers 
a bien ne uint mais con li mers 
fluie doit seur les bons fluer 
li siens et larguement donner 
doit a tous et s il est escars 
des bons ert petite se pars 
et des mauuais ert assasés 
mains hom s en est caitis clamés 
tout si fist me sires li rois 
nobles pour che qu il fu destrois 
et escars a ses gens perdus 
renars a tous chiaus retenus 
qui du roi estoient parti 
de son auoir tant leur parti 
et si larguement leur donna 
que li nons par tout en ala 
tant i uinrent de saudoiiers 
que il en ot bien yy milliers 
tous eslus d armes n est pas gas 
contre le soudant de damas 
peust combatre gent a gent 
des parties uers occident 
li uint cerastes li serpens 
en saudees mout iert des dens 
crueus et con moutons cornus 
de char d oisiaus uiuoit le plus 
s es decheuoit con li houpiex 
tant ert de nature soutiex 
mors soudaine li cos basiles 
i uint que de plus de yy uiles 
ochist les gens de son regart 
a son uenir as saus renart 
i uint li loutres li fouans 
d ethiope ou caut fait engrans 
de faire d armes li dragons 
i uint tendre ses paueillons 
fist dehors maupetruis es pres 
et li cos basilles deles 
les siens et cerastres aussi 
tant sont fort poissant et hardi 
plain d orgueil et si peu doutoient 
roi noblon que il ne daignoient 
en maupetruis herberge prendre 
et pour che orent il fait tendre 
leur tres et leur tentes as cans 
le iour deuant trieues faillans 
une espie le roi conta 
que renars yy tans de gent a 
qu il n ait et que si saudoier 
qu il ne uaut mie bien paier 
che qu il leur deuoit plainement 
sont o renart a mout grant gent 
d orient et de ches parties 
  rois puisque tes gens sont parties 
de ti ua fai pais a renart  
respont li rois   ihesu m en gart 
que ie ia faiche pais a lui 
car a chel oes m a trop d anui 
fait mais di moi li quel alé 
des miens sont o renart chelé 
ne me soit mais di le en apert 
sire perdus aués grimbert 
et ses yy fiex rimocheron 
l unicorne par saint symon 
le singe cointerel aussi 
trop sont fort poissant et hardi 
et le bugle perdu aués 
et le bouc cheus qu ai chi nonmés 
ui ot renart et les oi 
deuant renart clamer de ti 
de che c as retailliés leur saus 
de che faire fis trop que faus 
sire et chieus qui le uous loa 
mout mauuais conseil uous donna 
car uous en aués courechié 
uos barons si uous ont laissié 
par courous et s en sont alé 
en leur pais triste et iré 
pour che que croire ne l uausistes 
et ysengrin anchois creistes 
or aués leur saus retailliés 
prendés che que i gaaigniés 
li lupars uos cousins hardis 
par courous en est departis 
il et bruns l ours o eus bauchans 
uers son pais li tors bruians 
chil uous ont laissié en le trape 
si uous a laissié malegrape 
li grifons et li olifans 
moriaus et li ronchis ferrans 
et l ostrisses desdaigneus sire 
qui enuers uous mousterra s ire 
che dist s il uit et greuera 
car pour uous sen pais laissa 
et maisement li aués sos 
sire ie uous di a bries mos 
que faites pais se uous poés 
a renart car pooir n aués 
a lui d assanler gent a gent 
car bien sachiés tout uraiement 
que yy en a contre zz des uos 
renars n est mie de mort bos 
ains est hardis et corageus 
sages et soutiex et uiseus 
larges est et largement donne 
le sien as siens et abandonne 
il ne fait mie son tresor 
de pierres ne d argent ne d or 
si que uous mais de cheualiers 
de sergans d armes d escuiers 
preus et hardis n a tresorie 
forsque de bonne gent hardie 
rois de ton tresor conquerra 
le sien s il uit et cachera 
toi et te gent de regne fors 
rois pren conseil ou tu ies mors  
quant li rois l ot a poi n esrage 
atant estes uous un message 
au roi que renars i tramist 
ou qu il uoit le roi si li dist 
  rois a de matin le bataille 
aras che saches tu sans faille 
gent a gent renars t en semont 
hui sont trieues demain faurront  
pour le roi respont au mesage 
ysengrins et dist   cest outrage 
porra bien renars comperer 
et de che se puet bien uanter 
c a bataille ne faurront mie 
a demain se li rois l otrie  
et li rois respont   ie l otri  
et li mes atant s en parti 
a renart uint si dist   demain 
de che soiés trestout certain 
arons bataille a iour nonmé 
car rois nobles l a creanté  
quant renars l ot sans arrester 
fist conmun ban en haut criier 
c aparilliés soit sans atendre 
chascuns conme pour lui deffendre 
et pour greuer son anemi 
  a demain arons ie uous di 
la bataille et qui conquerra 
coique che soit il em porra 
faire conme del sien son preu 
che uous doit esmouuoir que preu 
soiiés et mie n entendés 
trop au gaain se uous aués 
peu conquis renars uous donra 
tant du sien que il duerra 
et che deuera bien sousfire 
et encore uous fait me sire 
assauoir que qui un fuiant 
de nous ochira zz besant 
ara et de che seurs soit 
car uns fuians desconfiroit 
toute une ost  lors se teut que plus 
ne dist lors chascuns si esmus 
fu de bien faire et si ardans 
que chascuns fu en soi rollans 
de uolente et l endemain 
fist issir renars hors au plain 
se gent en conroi bien armee 
le premiere eskiele a liuree 
grimbert le taisson sen cousin 
que il sentoit seur et fin 
et si estoit de grant renon 
de la seconde fist le don 
ses yy fiex le tierche bailla 
le cerastre que mout ama 
le quarte bailla au dragon 
pour che qu il estoit de grant non 
et le quinte le basille 
en qui bataille ot bien yy mile 
que cheualiers et que sergans 
bien armés hardis et aidans 
le sisime retint o soi 
ensi ordené en conroi 
se misent atant au chemin 
li fers des armes grant tintin 
rent et grant son et li destrier 
a l aler font si grant pourrier 
que merueille est au roi noblon 
ens en sen maistre pauillon 
le dist un mes et ia s armoit 
li rois et sa gent et faisoit 
en son tref deuant lui canter 
messe l archeprestre timer 
mais anchois s estoit fais confes 
et trestoute li os apres 
s en estoient plus aseur 
car chiex est enclos de bon mur 
qui est confes est repentans 
li rois fist ses trompes plus grans 
sonner pour se gent esbaudir 
adont prisent tout a issir 
seur les destriers armés ensanle 
et chiex et airs et terre en tranle 
li rois ses eskieles ordene 
seur ses fiex le premiere assene 
la seconde seur ysengrin 
qui renart het de grant cuer fin 
seur brikemer le chierf le tierche 
mist adont entre prime et tierche 
estoit et le quarte bailla 
as yy ou il mout se fia 
le camel et le dromadaire 
de le quinte ne me doi taire 
cheli li rois caiele et guye 
nul n en i a qui pour rien fuie 
et a tardieu le limechon 
bailla son roial gonfanon 
serreement en un tropel 
maine li rois les un prael 
s eskiele et son cors a garder 
quarca l archeprestre timer 
cantecler et belin aussi 
pour che qu il sont preu et hardi 
li rois a bataille a meschief 
yy mile contre yy mil grief 
paour a ne moustre sanlant 
mais se gent ua amonnestant 
de bien faire et chascuns respont 
c au iour d ui preudonme seront 
lors s esmueuent tout conmunal 
si s en uont tout le fons d un ual 
amont uienent desi au plain 
que il trouueront presqu en plain 
de gent a bataille renguie 
qui tout ierent de le partie 
renart paour a n en puet mais 
li rois et bien greast le pais 
et les damages restorast 
que renars a et tout le wast 
et del meffait le clamast quite 
s il fust qu en parlast a le fuite 
se meist s il osast de honte 
renars qui bien set que che monte 
de guerre et uoit li rois paour 
a et qu il en a le meilleur 
del gieu et a se uolente 
en lui meismes a pensé 
  sages est qui fait de son tort 
son droit se me sires a mort 
estoit mis et tout chil ochis 
qui o lui sont s a tant d amis 
li rois que il seroit uengiés 
de mort et seroie cachiés 
ie et li mien du regne hors 
et en seroie en le fin mors 
pais ne puis faire ou n aie honnour 
car chascuns uoit bien le meillour 
en ai et se ie m umelie 
a men plus bel ie ne douc mie 
que ie n aie du roi pardon 
et si m aront chier li baron 
et si me porrai bien uengier 
d ysengrin que ie n ai point chier 
et au roi le porrai merler 
pour che que par lui recauper 
et par sen conseil fist li rois 
les saus si cuit bien ains un mois 
estre grans maistres de l ostel 
et si aquerrai un los tel 
dedens un mois que s il moroit 
que on de moi ie croi feroit 
souurain baillieu et si seroie 
baus des enfants et si porroie 
estre rois tes uens puet uenter 
et mes anemis mout greuer 
et faire d aus me uolente  
et quant il ot tout che pensé 
a son conseil iehi son cuer 
de pais faire et dist a nul fuer 
encontre son signeur n iroit 
a bataille et s il ochioit 
le gent et le roi seroit il 
pour che quites par foi nenil 
  le terre en seroit essillie 
et ie et toute me maisnie 
mais saués uous que ie ferai 
descaus et nus pies m en irai 
crier merchi au roi noblon 
ie sai bien que i aurai pardon 
mais s ensi estoit que li rois 
me uausist mettre en son defois 
et ne me uausist pardonner 
sen courouc ie uous uoeil rouuer 
et conmander secourus soie 
ie m en uois faites me gent coie 
soit  iusques au roi ne cessa 
ienous flechis le salua 
et li prie pour dieu merchi 
  he rois nobles ie uieng a ti 
conme mesfais pres d amender 
de canques uaurrés conmander 
seur mi et de cors et d auoir 
rois ie me mec en ton uoloir  
ens ou roi n ot k esmerueillier 
de che qu il uoit de son destrier 
deschendi et renart leua 
amont et par pais le baisa 
et li pardonna tous mesfais 
et ueut qu il soit a tous iours mais 
de son ostel li conmanderres 
de son conseil li bareterres 
respont au roi   n affiert a moi 
que ie soie a conseil de roi  
con plus s escondist plus esprent 
le roi et tout son mautalent 
pardonna li rois le taisson 
et a tous les autres pardon 
fist et connoist qu il se mesfit 
dont a se gent en oiant dist 
que ysengrins li consilla 
ensi a noblon s acorda 
renars de trestous ses mesfais 
dont on dist souuent que grant pais 
gist en bien grant guerre a le fie 
de ioie eut la tel crierie 
c on n i oist point dieu tonnant 
de la endroit se part atant 
uns mes qui onques ne cessa 
dusc a le roine et conta 
que li rois et renars paisié 
se sont et sont entrebaisié 
cele part en uint le roine 
seur un palefroi de rauine 
de ioie cantant le grant cours 
nus n a ioie s il n aime par amours 
quant uint au roi si le salue 
de ioie fu si esperdue 
qu en grant pieche ne pot parler 
renars le courut desmonter 
du palefroi et ius le mist 
a le terre et puis si l assist 
seur un blason paint de uermel 
en rime en haut et en conseil 
parolent d un et d el ensanle 
  dame  dist renars   que uous sanle 
de ceste pais  ele dist   bien  
seur un palefroi nubiien 
atant este uous dame enmain 
feme renart qui par un main 
sot que pais fu c on li ot ditte 
de le ioie fu si afflite 
qu en grant pieche mot ne sonna 
li rois nobles encontre ala 
ele le salue et il li 
li rois tantost le descendi 
du palefroi le dame apele 
son cambrelenc et le nouuiele 
que pais est en maupetruis fache 
assauoir que chascuns le sache 
et c on fache sonner les sains 
car si grans ioie ne fu ains 
et appareillier le fester 
c on pour le roi encourtiner 
fache le castel et les rues 
et que les gens grans et menues 
fachent feste contre le roi 
  et quant t as dit reuien a moi 
et fai les damoisiaus iouster 
pour plus roi noblon honnerer 
le clergie a pourcession 
fai uenir contre roi noblon  
chiex s en ua c onques ne cessa 
s ot fait che c on li conmanda 
dont retourne et conte l affaire 
de maupetruis et que fait faire 
a dedens les pres du castel 
que tout li ione damoisel 
i ioustent contre le uenue 
le roi et qu il n i ara rue 
qui ne soit toute encourtinee 
et s est li quisine aprestee 
come pour seoir au mengier 
renars fait conmun ban nonchier 
tout soient d armes desgarni 
li rois nobles crier aussi 
le fist et tout se desarmerent 
et de leur reubes s atournerent 
et reuinrent ioie faisant 
renars uint au roi tout errant 
et li dist que tans est d aler 
car bien est eure de disner 
ainsqu en maupetruis soient tuit 
a l esmouuoir mainent tel bruit 
de timbres de cor et d araines 
que tombir les uaus et les plainnes 
en font et le terre crauler 
et renars lues prist a canter 
che motet basset et seri 
i ai ioie ramenee chi 
quant dite fu ceste canchon 
un mes ferant des esperons 
enuoie en maupetruis batant 
que tout uiegnent petit et grant 
contre le roi et le roine 
desi a maupetruis ne fine 
li mes s es conmande a issir 
dont oissiés trompes tentir 
grans i fu li sons et li bruis 
que che seroit uns grans deduis 
de raconter lanches brisant 
uienent et li plusour cantant 
et seur palefrois a sambues 
les dames richement uestues 
le roi saluent haustement 
et se compaignie ensement 
li rois nobles les resalue 
et puis seur destre ses iex rue 
quant n a nient ysengrin ueu 
s en a grant merueilles eu 
erraument apele un uarlet 
qui ne metoit point de huuet 
en haut crie   di se tu ses 
ou ysengrins il est alés 
a ses tentes di moi pour coi 
uolentiers  che dist chiex   par foi 
pour che que renars li ochist 
sen fil et lui meismes mist 
en grant peril si que saués 
et puisque il n est acordés 
n afferroit pas qu il uenist chi 
or ua tost  dist li rois   pour li 
di lui que uoeil a lui parler 
et se li ferai amender 
che qu il fu naurés et le mort 
sen fil  et chiex point ne se tort 
ains en droit a ysengrin 
en roumant sans point de latin 
li dist pour coi xm le mande 
ysengrins seur une ferrande 
mule est montés regne ne sache 
dusc adontqu il uint en le plache 
ou li rois fu lors l apela 
li rois et puis renart huca 
et dist   ceste guerre seur moi 
preng  et renars dist   ie l otroi 
sire et me mec du tout seur uous  
ysengrins fu un peu estous 
mais li rois la les apaia 
si que li uns l autre baisa 
mais ne sai quele amende fist 
renars de che que il ochist 
le fil ysengrin tout ne puis 
raconter dusc a maupetruis 
ne cesserent par le grant porte 
entrerent ens qui mout fu forte 
contre le roi tous reuestis 
uint li clergies et a haut cris 
cantant 
ainc si grant ioie ne uit nus 
con fist le roi et se maisnie 
il n i ot rue ne cauchie 
ou il n eust behourt et feste 
li auquant cantoient de geste 
dansent tument espringent balent 
et chil bacheler legier salent 
et li plus fort gietent le pierre 
il n est ieus de nule maniere 
c on n i peust ueir iouer 
renars a fait l iaue corner 
au mengier sirent que miex miex 
as taules n i remest wis liex 
dont furent serui richement 
de trestous biens onniement 
et ens ou leuer dou mengier 
a fait renars d un eschekier 
tout de fin or au roi present 
et des esches yy mars d argent 
uaut l eschekiers o les esches 
li rois dist que riches esches 
seroit de tel iouel trouuer 
li rois ala apres donner 
a le roine un anel d or 
c aporter fist de son tresor 
li pierre ualoit n en douc mie 
tout le tresor de roumenie 
chascun donna che qu il fu 
chascun cheualier d un escu 
ot de lui un hanap d argent 
che fu asses auoec tel gent 
et chascuns baneres ot d or 
une coupe et un destrier sor 
dont li destriers ualoit yy mars 
et chascun escuier renars 
fist donner yy liures de tournois 
chascuns dist c ainc mais si courtois 
prinches ne fu ne qu il sera 
trop grans sires qui uiuera 
  che sera mon  chascuns respont 
lors atant caroler en uont 
trestout ensanle pour deduire 
car chose n ont qui leur puist nuire 
entre le roine et hersent 
tint li rois renars ensement 
tint entre hersent et harouge 
le luparde qui ert de rouge 
drap bien uestie et cointeriaus 
qui mout faisoit de ses auiaus 
tint a harouge et a emmain 
tint a l autre les main a main 
et li lupars tint a boursee 
le singesse et a maskelee 
et a blerain tenoit bruians 
li tors car c estoit leur amans 
et li bous i mena le kieure 
qui de ioneche estoit si mieure 
c on en faisoit par tout ses gas 
a le carole tint li ras 
il et kenue li sueris 
grant tans a qu i fu ses amis 
cantecler li cos i ala 
o ses cinq pouilles carola 
et urediaus li papegais prist 
mehaut l agache et si li dist 
  or carolon et si cantons 
haut et cler ie cuit nous arons 
anquenuit le pris de le feste  
a che iour n i ot onques beste 
qui ne carolast et cantast 
et qui son cors n i esprouuast 
n i ot chelui ne fache ioie 
et rois nobles pour che c on l oie 
en haut conmencha a canter 
uous n alés mie tout ensi que ie fais 
ne uous ne uous n i sariés aler 
ne uous ne uous n i sariés aler 
quant ot finee se canchon 
lors canta en haut d un douc son 
la roine com enuoisie 
ia ne serai sans amour en toute ma uie 
apres le roine canta 
renars qui de fin cuer l ama 
ceste canchon a uois serie 
tres douche dame iolie 
oiiés mon cuer qui uous prie 
apres renart canta herhens 
qui de ialousie ot sen sens 
desuoiiét che rondet ioli 
he dieus chele m a trai 
qui m a tolu mon ami 
quant il eurent asses festé 
tantque il furent tout lassé 
on mist les taules puis lauer 
uont tout s assieent au souper 
serui furent de pluseurs mes 
apres souper font les uarles 
faire les lis puis uont couchier 
iusc au matin c on uit raier 
le soleil et puis se leuerent 
li grant signeur et demanderent 
congie d aler en leur pais 
pour la reueoir leur amis 
et li saudoiier ensement 
li rois leur donna bonnement 
et renars qui les siens paia 
si bien que chascuns s en loa 
en leur pais en sont alé 
ysengrins a congiet rouué 
et li rois nobles li otroie 
errant s en uait et tint se uoie 
droitement enuers se louuiere 
dont est entrés en se taisniere 
li rois nobles con bien apris 
a a renart le congiet pris 
et li roine a dame emmain 
et sachiés qu encor iert mout main 
il en uont renars les conuoie 
iusc a une fourkie uoie 
et puis retourne a son manoir 
le cuer plain de mauuais uoloir 
si que uous orrés chi apres 
tous iours fu de mal faire engres 
conment il ouura puis dirai 
le prologe conmencherai 
amours et carites et dieus 
est une cose s est grans dieus 
quant entre nous falons a mours 
que n auons parfaites amours 
par li dieu carite auoir 
poons mais au iour d ui auoir 
amons miex et or et argent 
dont auarisses trop art gent 
presque tous cheus qui sont ou monde 
chil qu estre en deussent plus monde 
c est li clergies par cui mondé 
en sont plus au monde enmondé 
deuriens estre par leur bonne oeure 
mais tes au preechier nous oeure 
le bouche et nous ensengne a faire 
le bien qui est tous d autre affaire 
par che ne se conuertist nus 
et est mais li mondes si nus 
de uertus et de uisses plains 
se diex ne l fait mains diuers plains 
en ert o les satenas fais 
diex nous deffende de teus fais 
et li douche uierge marie 
que nous n aions uoie marie 
se les oeures de dieu a droit 
regardons a lui irons droit 
che qu il dist fist il et si saint 
apostre si lo chascuns s aint 
autantqu il fisent et confort 
arons de dieu soions con fort 
car li sires nous ert confors 
qu en crois se combati con fors 
mais poi regardons a se mort 
car couuoitise si nous mort 
les cuers et haine et enuie 
et renars qui ou monde en uie 
est dont c est doleurs qu il tant regne 
mais pour lui encachier du regne 
c est fors des cuers uous en dirai 
une branque car trop d ire ai 
seur lui et pour che faite l ai 
pluseur ne sai ou clerc ou lai 
se dieu plaist en amenderont 
et renart d aus en cacheront 
quant arbre uienent en uerdour 
el mois d auril et en baudour 
sont li oisel parmi le bos 
que s escrie li roussignos 
droit en cel tans et en cel mois 
iert me sires nobles li rois 
alés cachier ou bos as dains 
de ioie et de leeche plains 
a che c ot les oisiaus tentir 
li conmenche a resouuenir 
de harouge fame au lupart 
pour cui amour esprent et art 
son cuer de si fin desirrier 
qu il ne se puet assasiier 
d a li penser et a che dist 
si haut que li bos en tentist 
che chant com mignos et iolis 
souspris sui d amouretes souspris souspris 
si tost que se canchons fina 
li rois seur destre regarda 
et uoit parmi le fons d un ual 
renart ou uenoit a cheual 
si doi fil o lui cheuauchoient 
qui nouuel cheualier estoient 
perchehaie et roussiaus andoi 
si tost qu il perchurent le roi 
sont encontre lui deschendu 
et quant li rois a che ueu 
encontre aus errrant deschendi 
et renars ses genous flechi 
contre le roi se l salua 
li rois amont l en releua 
andoi es palefrois monterent 
d un et d el parlant en alerent 
tantque li rois dist a renart 
  sire se damediex me gart 
quant li guerre fu moi et uous 
moi et mes gens eussiés tous 
se uausissiés ochis et mors 
sages et preudons de uo cors 
estes et pour che le baillie 
uous doins et me senescauchie 
de me terre et de mon ostel 
car en mon courtil un os tel 
me geta ysengrins li leus 
que perdus en fu mes osteus 
mais ie proi que le recouurés 
et del mien larguement donnés 
ysengrin retauch le baillie 
et uous en doins le signerie 
car ysengrins tenoit trop court 
le mien renars tenir uoeil court 
a pasques et uaurrai auoir 
tous mes tenans grant auoir 
despendre pour aus honnerer 
renars et si uous uoeil conter 
conment il m est i ain par amours 
bele dame en cui maint honnours 
qui est ele se dieus uous gart 
c est fame hardi le lupart  
che dist nobles et renars rist 
et rois nobles apres li dist 
  sire renars consilliés m ent 
car d amour l aim trop corelment 
iour m a mis de parler a li 
anuit quant il ert auespri 
qu ele seiourne en cest pais 
pour m amour et li siens maris 
demeure uers coustantinoble 
et la dame en un castel noble 
c on apele roial roion 
a demouré ceste saison 
que trois lieues n a dusques la  
et renars lues li demanda 
  conment irés uous trestous seus 
oil car ses uoloirs est teus  
et renars dist   par saint remi 
n affiert a roi qu i uoist ensi 
seus par nuit pour mout de periex 
mais ie uous consillerai miex 
o uous irai se uous uolés  
et li rois dist   me uolentes 
est bien a che a pie irons 
tans est le cache conmenchons  
as bisses as chiers et as dains 
leur cache font ne plus ne mains 
prisent qu il uaurrent uenison 
et puis repairent en maison 
cuire en font en pot et en rost 
s en mengierent tantqu il leur plot 
si longement que dusc annuit 
que par l ostel se couchent tuit 
li rois nobles ne s ouublia 
renart hucha atant s en ua 
andoi s en uont parmi le bos 
le cours le trot et les walos 
ne cesserent si sont uenu 
uers le castel qui au bos fu 
ou dame harouge manoit 
que li rois de fin cuer amoit 
qui atendoit chele uenue 
le dame ert de se cambre issue 
s est entree en un gardignet 
dont li rois les cles du wiket 
auoit et si li ot donnee 
harouge et li a dit l entree 
deuers le bos et le puestic 
li rois ot compaignon faitic 
qui tant ua le roi empeskant 
qu il set trestout le couuenant 
de le clef dont se pourpensa 
conment le roi decheuera 
coiement dist en se pensee 
et s est de pluseurs recordee 
compains n est mie coic on die 
qui sen compaignon ne cunkie 
renars dist souauet au roi 
  sires par le foi que uous doi 
n affiert a roi s il ne se het 
qu il uoit de bougon escornét 
en tel lieu seus et par si noir 
regardés i se ie di uoir 
aussi grant caup fiert uns uilains 
c uns quoins fait ou un castelains 
se par mesdisans fust seue 
au lupart li uostre uenue 
pour se fame il uous greueroit 
ie croi se il onques pooit 
rois longuement ne puet durer 
qui sans bon conseil ueut ouurer  
li rois uoit bien qu il dist raison 
a renart respont a bas ton 
  uo conseil ferai orendroit 
conment uolés uous que il soit  
renars li a dit tout souef 
  rois or me bailliés chele clef 
que uous aués de chel wiket 
et m atendés un petitet 
chi endroit tantost reuenrai 
et tout par tout regarderai 
se nus i est pour uous waitier 
qui uous peust faire encombrier 
petit sui s iere mains perchus 
que uous qu iestes grans et ossus 
et mains de damage seroit 
au regne rois s on m ochioit 
tout est en dieu uaille que uaille  
li rois a renart le clef baille 
qui puissedi s en repentist 
mout uolentiers se il peuist 
renars l ui deffreme a le clef 
et puis si entre ans tout souef 
et l a refremé au uereil 
li luparde ot eu soumeil 
si en estoit toute pesande 
du roi ueoir estoit engrande 
et pour desir che cant canta 
diex trop demeure quant uenra sa demouree m ochirra 
renars tout belement se trait 
les le dame tout coi se tait 
dales li uint et si l acole 
et si quoiement l aparole 
c a paines le pot ele oir 
cui caut renars fist son desir 
de le dame errant aperchute 
s est que renars l auoit dechute 
dont maudist l eure que fu nee 
mais renars l a reconfortee 
et dist quant il le uit pleurer 
  mal a dire et pis a cheler 
est car uos maris li lupars 
qui mout est estout et gaignars 
seut le uenue roi noblon 
i l a pris et maine en prison 
et dist que il uous ardera 
rois nobles le clef me bailla 
pour uous garandir et tenser 
leués uous sus n aués qu ester  
uers une petite posterne 
tout sans lumiere et sans lanterne 
s en uont puis l ont desueroillié 
la dame en uait a cuer irié 
seule o renart parmi le bos 
n ele n a mie cuer tans os 
c ose demander quel part uont 
et renars ens ou plus parfont 
du bos l en maine et le desuoie 
qu il ne tienent chemin ne uoie 
tant ont et sus et ius alé 
que fors du bos se sont trouué 
a yy liues de maupetruis 
tout raconter ie ne uous puis 
conment uint et conment ala 
tant fist renars qu il en mena 
en maupetruis dame harouge 
qui de lasse ot le fache rouge 
le porte ferme le pont lieue 
li rois nobles de duel se crieue 
de che que renars ne uenoit 
et que l uis ne li deffremoit 
pour che que renart tant atent 
cuide li rois et dist souuent 
  ahai on m a renart ochis 
chelui par cui est a mort mis 
diex confonde en cors et en ame  
flamenc sot si crie 
  renart 
ne cuit mie dusqu en halape 
ait un honme qui le uausist  
et che li rois bien yy fois dist 
tantque uint seur l aube creuant 
li rois retourne a cuer dolant 
pour che qu il ne fust aperchus 
ne set conment il est dechus 
uers orgilleus castel retourne 
a cuer dolant a chiere mourne 
bien yy iours fu en son ostel 
qu en lui n ot ioie ne reuel 
par l ostel chascuns en murmure 
que li rois fait chiere si sure 
tandis renars se pourpensa 
conment de harouge ouuerra 
car il en estoit saoulés 
en pluseurs sens est pourpensés 
et pour le roi que il doutoit 
qu il ne sache conment auoit 
uers lui ouré tant pourpensa 
qu il dist c a le court en ira 
a harouge uint et descueure 
de le traison toute l euure 
conment le dame auoit traie 
adont fu li dame esbahie 
il li dist   faites uo pooir 
de cheler se uolés auoir 
honneur  dont respondi li dame 
qui de doleur son cuer enflame 
  renart renart tu m as honnie 
si as faite grant felonnie 
uers le roi et grant traison  
dont s en uait uers roial roion 
tout sans congie prendre emmeline 
fame renart de grant rauine 
le sieut quant ele l eut atainte 
dame harouge fist se plainte 
a le dame sans riens cheler 
et puis conmencha a plourer 
quant dame eme che entendi 
congie prent de li se parti 
de courous pres que foursenee 
a renart uint conme deruee 
si li conmenche honte a dire 
plus c on ne uous porroit descrire 
renars ses maris le blanga 
tantque dame eme s apaisa 
de renart lairons le parler 
de harouge uaurrai conter 
ele uint a roial roion 
si fist tele escusation 
a ses gens tous les rapaia 
mais l ueure mout bien leur chela 
de renart et le traison 
ioie font par roial roion 
et renars uint a court tous seus 
tout ensement que li clos leus 
quant li rois le uoit si l acole 
tel ioie en ot c a se parole 
ne pot uenir d une lieuee 
renars a bien l ueure chelee 
de lui et de harouge au roi 
en secre dist au roi par foi 
  harouge me mist en prison 
car ele cuida mesprison 
faite eusse a uous et a li 
et quant ele parchut de mi 
conment et pour coi ie uing la 
tantost s ire me pardonna 
mais ele est a uous courechie 
pour che que aués desploiie 
l ueure et l affaire de uous deus  
a che mot fu li rois honteus 
lors atant es le mes harouge 
qui ataint d une boiste rouge 
unes lettres qui erent closes 
au roi les bailla mout de coses 
trouua dedens et yy salus 
et trestout che ne mains ne plus 
que renars ot dit et conté 
qu ensi l auoit renars rouué 
a harouge quant s en parti 
et quant li rois che entendi 
de ioie renart acola 
et un bon palefroi donna 
le mesage qui en merchie 
le roi de chele courtoisie 
que li rois fist maistre renart 
de son ostel qui mout sot d art 
encor a il par le pais 
yy mil renars i en sui tous fis 
si s en fait mout tres bon garder 
car chascun conuenra porter 
sen fais au iour d ui a renars 
de cest monde bien les yy pars 
des laies gens et du clergie 
renars a pres tout gaaignié 
dont c est doleurs et grans pites 
que de nous est renars amés 
c on ne se set en cui fier 
tout uuelent de renart ouurer 
renars est si tres bien de court 
que li plus grant sont li plus court 
de uertus li conte et li roi 
sont mais pres tout de ceste loi 
car renars est a leur consaus 
dont poi en i aura de saus 
se son saint conseil n i met diex 
qu entre nous descendi des chieux 
es flans a le uierge marie 
pour amour l umaine lignie 
morut li dous sires en crois 
qui ert diex hom et seur tous rois 
mout deuons che segneur amer 
et pour s amour renart bouter 
ensus de nous diex le nous doinst 
et tous nos pechies nous pardoinst 
or reuenons au roi noblon 
a renart le rous a fait don 
d estre signeur de ses consaus 
et s a fait qu il ert senescaus 
de se terre et de son ostel 
encore li donna il el 
de se terre en fist recheueur 
grant baillieu et de tous signeur 
de son ostel et de son regne 
en tous grans osteus renars regne 
au iour d ui dont c est grans doleurs 
qu il regne en cours de grans signeurs 
rois nobles renart apela 
en audienche dit li a 
qu il uaurra a le pentecouste 
tenir grant court conmentqu il couste 
et uaurra couronne porter 
et grandesimes dons donner 
tant ala puis li cose et uint 
que iours de pentecouste uint 
maint prinche de tres grant ualour 
ueissiés et maint grant signour 
a le court uinrent cointement 
ainc mais a court n ot si grant gent 
car yy lieues enuiron 
ne ueist on se bestes non 
au main uont au moustier ourer 
si se fist li rois couronner 
et se fame aussi auoec lui 
ie ne uous auroie dit hui 
le ioie ne le grant riqueche 
qu il demainent en le nobleche 
le grant messe couuint canter 
che iour l archeprestre tymer 
rois nobles renart apela 
en audienche dit li a 
quant on ua a pourcession 
l espee roial ou li non 
de dieu sont porte deuant lui 
toute nue a che haut iour d ui 
en seigne qu il est iustichiers 
iustes des tors fais droituriers 
et espee de sainte glise 
renars tel seruiche mout prise 
qu il en rent a genous flechis 
au roi noble yy cens merchis 
apres messe sont retourné 
ou palais ou ot atourné 
pour assir yy escueles 
chil menestrel sonnent uieles 
trompes et cors sarrazinois 
li rois s assist au plus haut dois 
entour li sisent maint baron 
et maint prinche de grant renon 
anchoisque chascuns fust assis 
leua par le sale uns grans cris 
car belins li moutons aporte 
germete se fille que morte 
auoit ysengrins et mourdrie 
au roi en fist grant crierie 
beline li fame au mouton 
en uait belant par le maison 
atant es cantecler le coc 
c au roi en uint criant coc coc 
et si disoit   uenganche rois 
de duel est mes cuers si destrois 
de hubert qu est leres prouués 
qui tous mes pouchins a tués  
