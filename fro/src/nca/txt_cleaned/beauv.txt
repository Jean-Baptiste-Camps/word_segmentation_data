anchiennement si comme noz auons entendu 
des seigneurs de loys fu fes uns establissemens comment 
on maintenroit le larguece des uoies et des quemins 
si que li pueples peust aler de uile a autre de 
castel a autre et de cite a autre et que marceandise 
peust aler par tout et corre sauuement par le pays en le 
garde des segneurs et por les marceans garder et garantir 
furent estauli li trauers et de droit commun si 
tost comme li marqueant entrent en aucun trauers il 
et lor auoirs sont en le garde du segneur qui li trauers 
est et moult doiuent metre grant paine li segneur qu il 
puissent aler sauuement car moult aroit li siecles de 
soufrete se marceandise n aloit par terre et qui fet as 
marceans aucun tort ou aucun meffet dont il soient 
plaintiu les iustices ne doiuent pas ouurer selonc les 
delais que coustume done a cix qui sont resident au pais 
car auantque li marceant eussent lor droit de lor meffes 
par ples de preuoste ou d assizes porroient il perdre 
par delai tant qu il en leroient lor droit a porcacier 
et si ne seroit pas li porfis des signeurs ne du commun 
pueple donques les doit on tost deliurer et estre debonere 
uers eus es entrepresures qui lor auiennent et 
qu il font plus par ignorance que par malice 
il apert que quant on tailla les quemins on les 
deuisa en cinq manieres et en cascune maniere se 
larguece le premiere de yy pies le quele on apele 
sentier et tel sentier si furent fet por soi adrecier de 
grant quemin a autre ou de uile a autre ne en tix 
sentiers ne doit aler nule carete en nul tans qu ele 
puist fere damace as biens de terre ne es cozes qui sunt 
edefiees pres le seconde maniere de uoie qui fust fete 
si fu de yy pies de largue et l apel on cariere et en 
tele uoie pot aler quarete l une apres l autre mais 
bestes n i poent aler fors en cordele ne deus caretes 
l une deles l autre se ce n est ainsqu eles s entr 
encontrent la tierce maniere de uoie qui fu fete si est 
de yy pies de largue et en ceste poent aler deus caretes 
l une deles l autre et sentier de cascune part et 
si y pot on bestes mener ataché sans arester de uile a 
autre ou de marcie a autre en tele maniere qu il n i 
soient arestant por pestre en tans ne en saison qu eles 
facent damace as biens d entor et ceste maniere de uoie 
fu taillie por aler de castel en autre et de uile campestre 
a autre la quarte maniere de uoie qui fu fete 
si fu de yy pies de largue et en cele poent 
aler caretes et bestes y poent paistre et arester et repozer 
sans meffet et totes marqueandises corre car 
eles uont par les cites et par les castiax la u lis trauers 
sont deu mais ce ne poent il pas fere par les uoies qui 
sont dites dessus en esquiuant les droitures du trauers 
et souuent auient il qu il en rechoiuent grans damaces 
quant il le font neporquant il poent aler par totes 
uoies communes la u quaretes poent aler maisqu il 
n emportent le droit d autrui la quinte maniere de 
quemins qui furent fet ce furent li cemin que iuliens et 
cesar firent fere et cil quemin furent fet a droite 
lingne es liex ou ligne se pooit porter sans empeequement 
de tres grant montaignes de riuieres ou de 
mares et de yy pies de largue et le cause 
por quoi il furent fet si large doit estre entendue que 
toutes cozes terriennes et uiuans dont hons et feme 
doiuent uiure y puissent estre menees et portees et 
cascuns aler et uenir et soi porueoir de toz ses aisemens 
en le larguece du quemin et aler par chites et par 
chastiax porcacier ses besongnes 
noz auons parlé de le diuision des quemins por ce 
que noz regardons qu il sont ne s en faut gaires tout 
corrumpu par le conuoitise de cix qui y marcissent et 
par l ignorance des sourains qui les deussent fere garder 
en lor larguece et por ce la u contens muet de 
larguece de quemins que on gart se che doit estre 
sentiers ou quariere ou uoie ou quemins plus grans 
apelés quemins royal et selonc ce qu il pot estre 
trouué qu il fu anciennement il doit estre ramenés a 
le larguece qui est desus deuisee ne nus usages c on 
ait fet au contraire ne doit ualoir car uzages qui est 
fes contre le commun porfit ne doit pas ualoir que le 
coze ne soit ramenee a son ancien estat 
de droit commun tuit les quemins meesmement 
cil de yy pies de yy pies ou de 
yy pies sont et apartienent en toutes 
cozes au segneur de le terre qui tient en baronnie 
soient li quemin parmi lor demaine ou parmi le demaine 
de lor souges et est toute le iustice et le segnorie des 
quemins lor mais de tant comme as quemins apartient 
noz auons le coustume contraire en biauuoisis 
car le coustume general en biauoisis est tele que se i ai 
terre ioignant du quemin d une part et d autre en le 
quele terre i ai iustice et segnorie le iustice du quemin 
est moie tant comme il dure parmi me tere et se 
ie n ai tere que d une part du quemin et uns autres par 
deuers d autre part le moitie du quemin par deuers mi 
apartient a moi et l autre moitie a celi qui marcist par 
d autre part si que se mellee est fete sor le moitie du 
quemin par deuers moi i en doi porter toute l amende 
du meffet et se ele est fete en l autre moitie cil qui 
marcist d autre part l emporte et se mellee est fete 
ou aucuns autres cas de iustice auient si en milieu du 
quemin c on ne pot pas bien iugier de certain de quele 
part il fu plus pres li meffes doit estre iugiés communement 
par les deus segneurs qui marcissent au quemin 
aucun sont qui contre ceste coustume uont c est 
a sauoir aucun sont qui ont en biauoisis 
iustice es quemins qui uont parmi lor terre et parmi l autrui 
et ce sunt cil qui ont lor uoierie le quele ils tiennent 
de segneur en fief et en homage et ces uoieries si durent dusques 
en certains lix et tout li cas de iustice 
qui auiennent dedens les termes de le uoierie doiuent 
estre iusticié par le segneur qui le uoierie est et qui 
ne pot prouer par chartre ou par lonc usage pesiule 
qu il ait uoierie en autre terre qu en le soie le iustice 
en apartient as marcissans des quemins si comme il 
est dit par dessus 
tout ainsi comme noz auons dit que li aucun 
en biauoisis ont uoierie parmi lor tere et parmi l autrui 
tout ainsi li quens en plusors liex a uoierie en 
autrui terre et parmi son domaine et est tout cler 
que nus n a le iustice parmi ces liex fors li car autrement 
aroit il mains en se terre que si souget n aroient 
es lor et la u il a uoierie sor les terres de ses souges 
il conuient bien qu il en ait uzé pesiulement contre 
ses homes ou autrement si home emporteroient le iustice 
endroit lor teres par le general coustume du 
pais si comme il est dit dessus et que ces uoieries 
soient il apert de cler car a clermont a creeil a 
remen a sachi le grant il a homones qui tiennent des 
homes le conte et ont li home toute iustice et toute segnorie 
dedens les ostises qui sont d aus tenues neporquant 
si tost qu il yssent de lor wis sor les uoies 
il sont sor le iustice le conte et tuit li cas qui y 
auienent doiuent estre iusticié par le conte et aussi 
hors des uiles durent les uoieries mais fort coze seroit a 
deuiser toz les liex et neporquant il sont bien seu 
tout soit il ainsi que li quemin par le droit commun 
de biauoisis soit a celi qui au quemin marcist 
neporquant il ne le poent estrecier ne empirier car 
tout est tenu du conte si lor doit li quens fere tenir 
en lor droite larguece por lor commun porfit ne li 
quens ne doit pas soufrir que li grant quemin de seize 
pies ou de plus soient transporté de liu en autre en 
empirant dont qui ce uaurra fere il doit penre congie 
au conte et se li quens uoit que ce soit li porfit du 
pais et li amendemens du cemin bien le doit soufrir 
et transporter et se li quens uoloit soufrir l empirement 
des quemins ne souferroit pas li rois ancois 
a le requeste du pais ou d aucun de cix qui s en daurroient 
et sans fere plet ordené pot commander au 
conte qu il face tenir les quemins de se terre en lor 
droite largueche 
se on ueut bonner un cemin on ne le doit pas 
fere en un lieu large et en l autre estroit ancois se doit 
comporter d une meisme larguece neporquant s il 
y a larges places en aucuns liex c on apele fros si 
comme s il sanlle c on les laissast por reposer ou por 
pasture ou por ce que por le nature du teroir il y a plus 
maluese uoie teles places ne doiuent pas estre ostees 
car c est grans aisemens a tout le commun ancois 
doiuent estre maintenu en lor ancienne largueche sans 
apeticier 
quant on uoit que uns quemins est corrumpus en 
plusors liex et on le ueut remetre en son droit point 
on doit penre le largueche chertaine on ne le doit pas 
penre en le larguece du fros ne en l issue des uiles car 
il est en moult de uiles et en moult de liex que es issues 
des uiles li quemin sont largue que il ne doiuent 
estre a plain camp por l aisement des uiles si comme 
por l yssue des bestes et por l amendement fere et por 
aler iouer ancois le doit on penre loins de le uile a 
plain camp el liu ou il apert mix ou par bonnes 
anciennes qui sont trouuees ou par douues anciennes 
de fosses qui sont trouuees et la doit on penre le 
larguece et s aucuns a labouré trop auant en le 
larguece du dit quemin tex uzages ne li doit riens ualoir 
por ce que c est contre le commun porfit 
mes amendes ne l en doit nus demander puisqu il n i auoit 
bonnes qui deuisassent le quemin ne douues de fosses 
anciens 
toutes amendes qui sont por empiremens de 
quemins si comme por esboouler quemins ou por 
fere murs ou fosses ou edifices ou terre oster en 
empirant le quemin sont de yy sous et de remettre le quemin 
en autel point comme il estoit deuant 
mais de fere aucune coze par quoi quemins soit 
amendés nus ne doit estre mis en amende ancois en 
doit on bon gre sauoir a toz cix qui amendement y 
metent 
quant aucuns a tere gaaignaule d une part et 
d autre le quemin et li quemins est de mains de yy 
pies il pot bien fere passer se carue au trauers du 
quemin por labourer se tere tot a une roie mais se li 
quemins est de yy pies ou plus et il est bonnés ou il 
y a douues de fosses anciens il ne le pot pas fere qu il ne 
quiee en amende de yy sous 
puisqu il est dist que nus empiremens ne doit 
estre fes en quemins il est certaine coze que cil l 
empire qui deffet les cauchies qui furent fetes por le 
quemin amender ou qui oste les pierres ou les planques 
qui furent mises por les malues pas ou qui caupe les 
arbres qui furent planté por les reposees et por auoir 
ombre tout soit il ainsi que cil qui ostoit aucune de 
ces cozes ait le iustice du quemin ne li doit pas li 
souurains soufrir ancois en doit leuer l amende et fere 
le quemin refere et s il y copa arbres nous noz acordons 
que le ualeur de l arbre soit au conte si que s il 
ne les coupe pas par conuoitise neporquant se li 
arbres est sec ou s il y a bois esbouli li sires qui 
a le iustice du quemin le pot couper et essarter sans nul 
meffet 
quant uns quemins est si durment empiriés 
en aucuns liex c on ne le pot refere sans trop grant 
coust il loist au souurain qu il le face aler au plus 
pres du lieu ou il estoit et de cele meisme larguece 
dont il doit estre en tele maniere que li damaces soit 
rendues a cix qui terre on prent por le quemin refere 
et li coust doiuent estre pris sor le common des 
marcissans qui le plus grant aisement ont du quemin 
bien pot cil qui tient en baronnie doner une 
fausse coustume entre ses souges zz an ou yy ou yy 
selonc ce que mestiers est por amender et por 
fere bons les quemins qui sont conuenable a le 
communalte du pais et as marceans estrangers mais a tous 
iors ne pot il establir tele coustume nouele se n est 
par l otroi du roy 
se li segneurs des uiles qui ont le iustice es quemins 
uoient qu il soit grans mestiers d amender les 
et si souges ne s i uoelent accorder por les coz il ne les 
doit pas pour aus lessier a fere amender maisque ce 
ne soit a coz trop grans ne trop outrageus por greuer 
ses souges et si pot et doit contraindre ses souges 
soient gentil home ou de poeste a ce que cascuns 
pait des frais selonc son auenant et l estimations doit 
estre fete par le serement de bones gens esleus par le 
segneur 
il auient a le fois que cil qui font assiete por 
cous de quemins ou d eglise ou d aucun commun porfit 
et sont aus meismes de l assiete se mettent a mains 
en lor personne que les autres et che doit li sires 
amesurer quant il le set et lor doit fere paier lor 
auenant et si lor doit deffendre qu il ne facent trop 
outrageus despens sor lor assiete mais selonc lor estat et selonc 
ce que le besongne est grans ou petite et s il font 
trop outrageus despens ou il assieent trop poi sor eus 
et li communs s en plaint ou une partie du commun 
li sires y doit metre conseil car autrement porroient 
il carquier autres por eus alegier 
il est dit dessus que l assiete des coz qui sont fet 
por le commun porfit doit estre assize par le serement 
de bone gent et c est uoirs neporquant sor clers 
ne sor gentix homes par nostre coustume ne 
poent il metre asiete or ueons donques comment on 
les contraindra a metre lor auenant es coz car nus 
n en doit estre quites qui ait heritage et residence sor 
le lieu il conuient que li clerc soient contraint par lor 
ordinaire et li gentil home par le conte en tel maniere 
que s il y metent de lor uolente soufisamment 
on les doit laissier em pes et s il ne uoelent li quens 
y doit metre estimacion sor les gentix homes et li 
officiax sor les clers ne ce n est pas bon a soufrir que 
li poure paient l aisement que li rice ont es cozes 
communes car plus sont rices et pluis grans mestiers 
lor est que li quemin et les cozes communes soient 
amendees 
se cars ou caretes ou sommiers ou gens carquiés 
s entr encontrent en destrois quemins cil qui est 
le mains carquiés et des cozes mains perilleuses se 
doit destorner si comme se l une carete menoit pierre 
et elle encontre une autre carete qui mene un tonnel 
de uin mix se doit destorner cele qui maine le pierre 
que cele qui maine le tonnel de uin car ce ne seroit 
pas si grans damaces de le pierre com du uin et par ce 
poés uoz entendre de toutes autres cozes que les mains 
perilleuses se doiuent destorner et se cil qui les mains 
perilleuses conduient sont si outrageus qu il ne 
uoelent ne ne daignent lessier lor uoies et il mesauient 
as denrees perilleuses par lor outrage ou par lor nicete 
ou por ce qu il ne se uaurrent destorner et si le 
peussent bien fere s il uausissent il sont tenu au damace 
rendre et fust encore ainsi qu il eussent recheu 
aucun damace de ce meisme qu il menoient car se ie 
me fes damace par me sotie et a autrui aussi ie ne sui 
pas escusés de l autrui damace por le mien 
grans perix est d user maluesement des cozes 
qui sont trouuees es quemins et maint mal en sont 
auenu cil en usent maluesement qui trueuent autrui 
cozes et seuent bien qu eles ne sunt pas lor ains le 
muchent ou il l aproprient a eus et c est une maniere 
de larrecin tout soit il ainsi qu il sont une maniere 
de gent si negligent qui ne le quident pas ains 
quident que che doie estre lor meesmement quant nus 
le lor demande mais non est ancois en doiuent ourer 
en le maniere qui ensuit 
quant aucuns trueue en quemin aucune coze 
queue leuer l en pot et porter en apart et s aucuns 
l en porsuit et le fet et l en dist uraies ensegnes 
rendre li doit et si nus ne suit le coze trouee 
cil qui le trouua doit aler a le iustice du lieu ou 
le trueue fu fete et li doit baillier et adont le iustice 
doit fere dire au prosne et en plain marcie que tix coze 
a esté trouee et se nus uient auant qui le proeue a soie 
rauoir le doit et se nus ne le proeue a soie elle demeure 
au segneur comme coze espaue et ainsi poés uoz entendre 
que li trouueres n i a riens se cil qui le coze est 
ou li sires ne l en fet aucune cortoisie de sa uolente 
et se li trouueres en uze autrement auoir en pot 
honte et damace et se nus ne l en demandoit riens 
si ne le pot il retenir que il ne l ait maluesement et 
contre l ame de li 
nus ne doit penre l autrui coze ne leuer qu il 
truist hors de quemin commun car il pot estre qu ele 
y fu mise a essient par une entention de reuenir le 
querre neporquant on pot bien trouuer une coze en 
si repost liu si comme coze perdue de si lonc tans c on le 
pot bien leuer et porter au segneur si comme dit 
est et tex cozes qui les retient a soi li sires l en pot 
siuir comme d espaue concelee et creons en tel cas 
que l amende doit estre d autant de ualeur comme le 
coze trouee le quele li trouueres uaut retenir a soi 
quiconques perde le coze et le trueue en autrui 
main que en le soie par uente ou par garder ou en 
autre maniere cil qui a le coze perdue le pot demander 
s il li plest a celi qui le trouua et conuient que 
li trouueres l en responde et qu i li rende le coze ou le 
ualeur s il ne pot le coze rauoir et s il plest mix a celi 
qui le coze demande a porsiuir celi qui a le coze de celi 
qui le trouua ou d autrui fere le pot si comme cozes 
se remuent de main en main et est cil qui a le coze 
tenus a respondre mais s il le requiert il doit auoir ior 
de garant de celi qui le coze li bailla et s il ne le pot 
auoir ou li garans ne li pot garantir par pourete ou par 
autre coze por ce ne demorra pas que cil qui demande 
se coze ne le rait de celi qui l a exceptés aucuns 
cas si comme se cil qui a le coze l aceta en marcie 
commun comme cil qui creoit que li uenderes eust 
pooir du uendre et ne connoist le uendor ou il est en 
tel liu qu il ne le pot auoir a garant en tel cas cil qui 
porsuit se coze qu il perdi ou qui fu emblee ou tolue 
ne le raura pas s il ne rent ce que li aceteres en paia 
car puisqu il l aceta sans fraude et en marcie il ne doit 
pas receuoir le perte de son argent por autrui meffet 
mais s il l auoit aceté hors de marcie par menre pris 
que le coze ne uaurroit le tiers ou le moitie et il ne 
pooit trouuer son garant li demanderes auroit se coze 
sans l argent de le coze paier por ce c on doit auoir 
grans presontions contre cex qui ainsi acatent 
encore s aucuns a presté deniers sor le coze qui 
fu tolue ou emblee ou perdue et cil qui le coze fu le 
demande a celi qui l a engagés et cil qui presta sor 
le gage ne pot auoir son garant de celi qui li bailla en 
gages il ne raura pas se coze s il ne paie l argent 
qui fu prestés sus et ce qu il presta a uzure li demanderes 
ne paiera fors l argent du catel et s il pot estre 
seu ou le iustice uoit grans presontions que cil qui 
presta seust ou creust que le coze uenoit de malues lieu 
en tel cas noz nous acordons que li demanderes 
rait le coze sans paier ce qui fu presté car autrement 
porroit on esquiuer l aceteur et feroit on le prest en 
entention que le coze ne fust pas racetee et grans 
presontions seroit a celi qui presteroit sor un ceual a 
le requeste d un poure homme qui l emmeneroit et 
diroit qu il seroit siens et ne monstreroit nule chertainete 
ancois apparroit a son estat et a le connissance 
du presteur qu il n aroit pas uzé tele marceandise 
et qu il ne seroit pas siens et par ceste presontion pot 
on entendre les autres qui poent auenir en tel cas 
coustume est en moult de liex c on fet crois de 
pierre ou de fust es quarrefors des quemins ou en 
autres liex hors de sains liex qui sont dedié et le 
coustume est bone por l onnor de nostre segneur iesu 
crist qui por nostre redemption y uaut soufrir mort 
et passion neporquant tix crois qui sont assizes hors 
des liex sains ne garantissent pas les malfeteurs tout 
soit il ainsi qu il y uoisent en entention d auoir garant 
de lor meffet car se tix crois pooient garantir les malfeteurs 
li murdrier et li robeor des quemins et li 
meslieu aroient trop grant marcie de lor meffes et en 
porroient moult de mal estre fet apenseement et se 
tex crois portoient garant ausi bien porroit porter 
garant une crois que aucuns porteroit sor li et ensi 
porroient li malfeteur toz iors estre saisi de lor garant 
par les crois qu il porteroient sor eus 
entre les autres cozes que noz auons dites des 
aisemens communs que cascuns doit auoir es quemins 
por aler et por uenir pesiulement tout li segneur 
doiuent moult penre garde que li pelerin n i soient 
pris ne destorbé por petite occoison car c est max de 
destorber ciaus qui sunt en uoie de bien fere 
et s aucuns les areste ou destorbe a tort ou por petite 
ocquoison li sourains les doit fere deliurer et rendre lor 
damaces et aussi de toz autres estranges qui uont par 
les quemins 
dit auons el capitre deuant cestui de quele larguece 
li quemin doiuent estre maintenu si que li 
marqueant et li pelerin et autres gens qui en ont mestier 
y puissent aler sauuement et por ce que moult de 
marceandises queurent par poys et par mesures et 
especialment es cozes qui par mesures doiuent estre 
liurees noz parlerons en cest capitre ci endroit des 
mesures et des cozes qui sans mesures ne se poent marceander 
et du peril qui est en uendre et en aceter 
por ce que les mesures se diuersifient selonc le coustume 
de cascune uile et quele mesure est general selonc 
nostre coustume 
iehans proposa contre pierre et dist qu a pierre 
il deuoit un quartier de ble quant il moloit yy 
mines a son molin et de yy mines demi quartier et 
comme cis demi quars ne fu pas fes ains prenoit 
pierres au quartier par esme et chertaine mesure ne 
pooit estre fete en tele maniere requeroit il qu il 
eust demi quartier certain el molin por soi aquiter 
de cinq mines a ce respondi pierres qu il auoit uzé 
de toz iors a penre le demi quartier au quartier et par 
auis ne autrement ne le uoloit fere ains requeroit 
c on le tenist en son uzage il fu iugié que puisque 
pierres connissoit que iehans li deuoit certaines mesure 
de yy mines et de yy mines que ses uzages ne li ualoit 
pas qu il ne li feist quartier et demi quartier 
et par cel iugement pot cascuns entendre que toute 
coze qui se doit paier par mesure doit auoir droite 
mesure selonc le coustume du liu ou le coze est deue 
certaine coze est que les mesures ne sont pas en 
le conte de clermont ygaus ains se diuersefient en 
plusors uiles or est a sauoir se iehans uent a pierre 
en le uile de creeil yy muis de ble rendus a clermont 
a certain ior a quele mesure pierres le rendera ou 
a cele de creeil ou li marcies est fes ou a cele 
de clermont la ou il le doit receuoir m opinions est que il le 
doit receuoir a le mesure de clermont mais se iehans 
eust dit au uendre   ie uoz uent yy muis de ble conduis 
a clermont  ie deisse qu il les deust liurer a clermont 
a le mesure de creeil ou li marcies fu fes 
car par le mot du conduire il sanlle qu il soit tenus 
au mener 
quiconques mesure a fausse mesure et y est 
atains le mesure doit estre arse et li damaces rendus 
a toz cix qui porront monstrer qu il aient eus par le 
mesure et si est a yy sous d amende enuers le 
segneur s il est hons de poeste et s il est gentix hons 
l amende est de yy liures 
cascuns par nostre coustume pot auoir mesure 
maisqu ele soit iuste selonc le coustume du lieu ou il 
en uaurra uzer 
il est dit que cascuns pot auoir mesure selonc ou 
il en uaurra uzer mais c est a entendre c on n en doit 
pas uzer en autrui damachant ne les marcies uzés de lonc tans 
c est a dire que nus ne doit ne ne pot fere 
nouuel marcie mais por son uzer et por son mesurer ce qui 
est creu en son heritage et pour uendre pot cascuns 
mesurer en se meson sans fere estauble de nouuel lieu 
et qui ueut auoir certaine mesure et oster soi de peril 
si face mesure sengnier au saing le conte et adont porra 
mesurer sans peril 
mesure de toz grains si est par toute le conte que 
il a el mui yy mines mais les mines sont en un lieu 
plus grans qu en un autre et por ce qui uent et acate 
il doit bien regarder en quel lieu et a quele mesure il 
fet son marcie qu il ne soit deceus par les mesures 
mesures de uin ne sunt pas omnies neporquant on conte 
en cascun mui yy sestiers mais li 
sestier ne sont pas tuit ausi grant li uns comme li 
autres ancois a moult de uiles en le conte qui prennent 
et mesurent lor uins a gauge et a le mesure de castenoi 
et de teles uiles y a qui le prennent a le mesure 
de clermont et si y a de tix uiles qui ne le prennent 
n a clermont n aillors ancois ont certaines mesures 
acoustumees de lonc tans et il est bien resons c on 
tienge cascune uile en l usage de tele mesure comme 
ele a acoustumé meesmement quant li uzages n apetice 
de riens le droiture au segneur car en moult de 
cas ne uaut riens uzages contre segneur si comme uoz 
orrés el capitre qui enseigne li quel uzage ualent et li 
quel non 
les mesures des teres ne sunt pas omnies ne que celes 
du grain neporquant communement la u le mesure 
de grain est petite le mesure de tere est petite 
et la u le mesure de grains 
est grans le mesure 
de tere est grans siques il sanlle merueille bien c on 
fist anciennement les mesures de terre selonc le mesure 
du grain car aussi comme on conte yy mines de 
ble por un mui de ble en cascune uile de le conte tout 
aussi en cascune uile on conte yy mines de tere por 
un mui de tere et si uoit on clerement que en cascune 
uile poi s en faut on semme une mine de tere d une 
mine de ble car a clermont le mine de terre est de 
yy uergues de yy pies le uergue et si le 
semme on d une mine de ble a le mesure de clermont 
et a remi le mesure de tere a yy uerges de 
yy pies et pleine pamme le uerge et si le 
semme on d une mine de ble a le mesure de remi et 
li muis de ble de remi fet a clermont yy mines 
et demie si que c est auques selonc l auenant de ce 
que le mesure de remi est plus grans que cele de clermont 
et tout aussi comme ie uoz ai dit de ces yy 
uiles que le mesure de tere suit cele du ble tout aussi 
es autres uiles le mesure des teres suit cele du ble 
bois uignes aunois gardins pres communement 
ne se mesurent pas selonc le mesure des terres 
par mines ancois se mesurent par arpens li quel arpent 
se mesurent selonc le coustume en yy manieres 
l une si est que on tient por un arpent cent uergues 
en tele uergue comme il quort el liu a mesurer les terres 
gaaignaules si que il est en aucun lieu que le uergue 
n a que yy pies et en tix lies y a plus et en tix y a 
mains si que yy uergues a le uergue du liu sont 
contees por un arpent et l autre maniere d arpent 
si est li quix contient cent uergues de yy pies 
le uergue et c est li drois arpens le roi et a tel arpent 
deust on mesurer toz les heritages desus dis qui 
par arpent se mesurent mais les acoustumances de 
lonc tans les corrumpent en plusors liex si que il 
conuient garder en tix mesures le coustume de cascun 
lieu 
quant aucuns doit liurer a autrui heritage par 
mesure dusques a certain nombre de mesures par 
uente ou par don ou par autre titre il le doit 
liurer a le mesure du lieu la u li heritages siet qui doit estre 
mesurés tout soit ce que li marcies ou le conuenence 
en fust fete en tel liu ou le mesure couroit plus grans 
ou plus petite neporquant elle est raportee a le mesure 
du lieu la u li heritages siet se conuenence ne le taut 
car s on conuenence a fere greingnor mesure 
que le coustume du liu ne donne le coustume ne taut pas 
c on ne doie aemplir se conuenence 
s il auenoit qu il conuenist mesurer aucun heritage 
du quel nus ne seroit ramembrans qu il y eust 
onques esté mesures on doit penre garde a le coustume 
du plus prochain heritage qui ont esté mesuré et 
se li heritages siet en marche siques on a uzé en l un 
des costes a mesurer a l arpent de cent uergues de 
yy pies de le uergue et a l autre coste au plus 
petit arpent on doit penre le mesure a le plus grant 
car elle est fete et establie par le sourain ne les autres 
mesures ne sont uenues fors par acoustumance et par 
soufrance de segneur qui ont baillé lor heritages a 
chens et a rentes anciennement et les liurerent par 
conuenence a lor tenans a plus petite mesure que li 
sourains n auoit establie et li tenant ont uzé depuis a 
liurer a chele mesure par usage comme eles lor estoient 
liurees des sengneurs et par ce est le droite mesure 
du souurain corrompue en plusors liex si comme il 
est dit dessus 
il loist a cascun segneur qui a iustice et segnorie 
en se terre a fere garder iustement teles mesures 
c on a uzé de lonc tans soit a grain soit en liqueur 
soit en heritages et quiconques l apetice s il est hons 
de poeste l amende est de yy sous ne croistre 
ne le pot il mais s il fet gregner mesure que droit et 
il est clere coze qu il uende plus a tele mesure qu il n 
acate on li doit ardoir se mesure mais il ne doit 
pas estre mis en amende car on pot ueir apertment 
qu il ne le fesoit pas par malice ancois y perdoit mais 
s il auoit yy mesures l une trop grande et l autre 
trop petite et il acetoit communement a le grant et 
uendoit communement a le petite en tel cas l amende 
seroit a le uolente du segneur 
en aucunes uiles est il que nul n i pot auoir mesures 
a grain s ele n est seignie au saing du segneur 
et s il font mesures qui n i segnies soit et il y uendent 
ou acatent en ces uiles ou ceste coustume quort 
il quieent en l amende de segneur de yy sous et 
ceste coustume est generalment en toutes les uiles ou 
marquies queurt 
on fist entendant a pierres qui sires estoit d une uile 
qu il y auoit aucuns taureniers qui mesuroient a 
trop petite mesure pierres ala par les tauernes et prist 
les pos a quoi il mesuroient et entre les autres il y 
ot un tauernier qui si tost qu il uit que pierres aloit 
par les tauernes et qu il prenoit les mesures il prist 
ses mesures et les depecha si que quant pierres i uint 
il n i troua que les tessons des mesures qui estoient 
depeciés pierres demanda au tauernier por quoi il 
auoit ce fet et il respondi por ce qu il li plesoit ne 
autre reson n en uaut rendre car il n i auoit point de 
bone reson depecier el point que ses sires les queroit 
et pierres prist le tauernier et le mist en prison et fit 
iuster toutes les autres mesures qu il auoit prises es 
autres tauernes et celes qu il trouua bones il les rendi 
sans damace et celes qu il trouua petites il contraint 
les tauerniers qui y uendoient a ce qu il i fust amendé 
de celi qui depecha ses mesures il uaut qu il li amendast 
por ce qu il li auoit brisiés et que par le brisure 
il fust atains du meffet de mesurer a petite mesure 
car il aparoit et sanlloit par clere presontion qu il 
auoit brisies ses mesures quant il sot le uenue son segneur 
por ce qu il les sentoit a malueses a ce respondi 
li tauerniers qu il ne uoloit pas estre tenus a fere amende 
car il li loisoit bien a depecier ses pos a 
se uolente meesmement quant nule defense ne l en estoit 
fete ne il n estoit pas clere coze ne prouee que les mesures 
fussent malueses ne trop petites par quoi il 
ne uoloit pas estre atains du meffet et sor ce se mirent 
en droit il fu iugié que li tauerniers seroit en amende 
enuers pierre e en aussi grant amende comme si ses 
mesures eussent esté trop petites c est a dire de 
yy sous car presontions estoit si clere de son 
meffet qu il ne dut pas gaaignier en son malice mais 
s il eust depecies ses mesures auantqu il fust nule 
mention que ses sires le quesist il n en dust estre 
trais en nul damace et par cel iugement pot on entendre 
c on condampne bien en iugement par clere 
presontion en amende 
par ce que noz auons parlé des mesures des 
terres et des cozes qui a mesure doiuent estre liurees 
pot on entendre des cozes qui sont baillies a pois 
mais il n a pas tant de differences es pois comme il a 
es mesures car eles ne se cangent pas en tant de liex 
neporquant elles se cangent car li pois est plus grans 
en une bone uile que en une autre si doit on peser 
en cascune uile au pois qui y est acoustumés de lonc tans 
car qui seroit pris a menre pois qu a celi qui 
seroit establis el liu il seroit aussi pusnis comme cil 
qui seroit pris mesurant a fausse mesure et aussi seroit 
cil qui seroit pris aunant a trop petite aune car aussi 
comme les mines droites ont mestiers a mesurer les bles 
et les aueines et les autres grains aussi ont mestiers 
li sestier et les quartes a mesurer les liqueurs si 
comme uins oele et miel et aussi les aunes a auner 
les dras et les toilles et les uergues a mesurer les heritages 
et les toises a mesurer les ouurages et li pois 
a peser les laines et toz les auoirs de pois et tout soit 
ce que toutes ces mesures dessus dites ne s entre resanllent 
pas neporquant qui meffet en aucune de 
ces mesures il est aussi pusnis por l un comme por 
l autre car autant meffet cil qui liure son drap a trop 
petite aune comme cil qui liure son ble a trop petite 
mine et aussi pot on entendre des pois et des autres 
mesures 
or est bon apres ce que noz auons parlé que li 
segneur doiuent fere garder les mesures selonc les 
coustumes du liu que noz parlons en cest capitre des 
esplois qui poent uenir as segneurs par reson d 
eritages qui sont tenu d aus en fief et en uilenages et si 
parlerons du pris d eritages quix il doit estre quant il 
conuient qu il uiegnent en pris selon le coustume de 
biauoisis si que le segneur sacent queles redeuances 
il doiuent demander a lor tenans et que li tenans 
sacent quix redeuances il doiuent a lor segneurs et 
quix pris d eritage doit estre quant il en est mestiers 
quant fies esquiet a hoirs qui sont de coste il y a 
racat et li racas si est de tant comme li fies uaut un 
an et li sires qui loialment le ueut prendre doit regarder 
combien li fies pot ualoir en yy ans et puis 
penre por son racat le tierce partie car il auient souuent 
que uns fies gist en terres gaaignaules les queles 
sont toutes a une roie ou le grengnor partie si que 
le gregnor ualor n est que une fois en yy ans c est 
l anee que le grengnor roie porte ble et se li fies 
esquiet en cele anee que li fief est de gregnor ualor 
il ne seroit pas resons que li sires emportast cele 
anee et aussi se li fies esquiet el tans que les terres 
sont wides il ne seroit pas resons que li sires s en 
tenist a paiés et por che doit on regarder que les 
terres doiuent ualoir par loial pris en yy ans et 
penre le tierce partie si comme i ai dit dessus 
quant fies esquiet qui siet en bois se li bos est 
soz aage de yy ans il n est pas resons que li sires 
atende tantque li bois soit aagiés ne il n est pas resons 
qu il caupe le bois soz l age de yy ans donques 
conuient il qu il soit regardé que cascuns arpens uaut 
par loial pris par an et de tant que li pris d une anee 
monte li oir a qui li fies est esqueus doiuent 
finer au segneur por lor racat et se li bois estoit de 
yy ans ou de plus ia por ce li pris n en doit estre 
graindres car se li sires emportoit por son racat le 
pris des despueilles du bos aagié li oir n i penroient 
riens deuant yy ans entiers s il ne le copoient sous 
aage 
en fief qui uenra a oirs en descendant de pere 
ou de mere d aiol ou d aiole ou de plus haut degre 
maisqu il uiegne en descendant n a point de racat 
fors en fief et es arrieresfies mouuans de bules et de 
conty mes en quelque maniere que cil fief uiegnent de 
main en autre soit en descendement ou d esqueance 
ou par escange ou par don ou par lais il y a racat 
li aucun dient que quant escanges est fes de fief 
a autre sans nule saute d argent qu il n i a point de 
racat et il dient uoir quant li sires ueut soufrir 
l escange mais il n est pas tenus a cangier son homme 
por autre s il ne li plest sans racat donques conuient 
il que li escanges se face par le gre du segneur 
et en pot penre li sires ce qui li plest selonc le ualeur 
du lieu por soufrir l escange ou li escange ne se 
fera pas et neporquant quant li sires uoit qu il pot 
auoir home du quel il se pot aussi bien aidier comme 
de celi qu il auoit il doit soufrir l escange 
quant li heritages est de fief et il est donés il y 
a racat et s il est de uilenage il n i a fors saisine les 
queles saisines sont diuerses car il y a tex uiles la u 
on ne doit que yy deniers de saisine et teles ou on 
en doit yy deniers et de teles ou on doit yy deniers 
de gans ou yy deniers de uin et de teles y a 
en l une plus et en l autre mains et por ce en cas de 
saisine il conuient garder le coustume de cascune uile 
et ie croi que tex coustumes qui sont diuerses 
et qui ne siuent le coustume du castel de clermont 
ne uindrent forsque par le coustume que li home firent 
anchiennement sor leur souges et neporquant 
on les doit tenir en ceste coustume quant elle est 
maintenue de si lonc tans et meesmement quant li tenant 
l ont souferte sans nul debat 
quant heritages est uendus s il est de fief li 
sires a le quint denier de le uente c est a sauoir de 
yy sous yy sous de yy liures yy sous et du 
plus plus et du mains mains et quant le uente est fete 
d eritage qui est tenus en uilenage li sires a le dousime 
denier de le uente c est a entendre de yy 
liures yy sous et de yy liures yy sous 
et du plus plus et du mains mains quant heritages 
est uendus soit de fief ou de uilenage li uenderes 
et li aceteres s en poent bien s il lor plest de lor 
commun assentement repentir auantque saisine de 
segneur soit fete car apres saisine fete ne pot li 
uenderes reuenir a l eritage se ce n est par nouele uente 
s il auient que heritages soit uendus et la uente 
creantee a tenir et li uenderes s en repent si que il 
ueut que li marcies soit nus il ne pot fere 
le marcie nul se ce n est par le uolente de l aceteur ancois le 
pot li aceteres fere contraindre qu il se dessaisisse 
comme de uente par le segneur de qui li heritages 
muet tout soit ce que li uenderes soit couquans et 
leuans soz autre segneur 
pierres proposa contre iehan par deuant le 
segneur de qui cix iehans tenoit heritage qu il li auoit 
cel heritage uendu par chertain pris d argent et comme 
il fust pres de l argent paier il requeroit que li dis 
iehans fust contrains a ce qu il se dessaisist de l iretage 
a ce respondi iehans qu il n estoit pas tenus a respondre 
par deuant le segneur de qui il tenoit cel heritage 
por ce qu il estoit couquans et leuans soz autre 
segneur et par le coustume general li sires de soz qui 
on est couquans et leuans doit auoir le connissance 
des conuenences et des muebles et des catix son couquant 
et son leuant et comme pierres ne le siuist 
que de conuenence il n estoit pas tenus a respondre 
ilueques et pierres disoit que si estoit por ce que le 
conuenence dependoit de l iretage et sor ce mirent 
en droit il fu iugié que iehans responderoit en le 
court du segneur de qui li heritages mouuoit por ce que 
le conuenence dependoit de l iretage car se le conuenence 
fust conneue ou prouee par deuant le segneur de soz qui li uenderes 
estoit couquans et leuans ne peust il metre le coze a execution 
puisque le coze ne fust tenue de li et tex manieres de 
conuenences on les apele reeles et en conuient respondre deuant 
le segneur de qui les cozes mueuent dont li ples est 
aussi comme li aceteres n est pas tenus a clamer 
quite s il ne li plest le marcie qui li est conuenenciés 
aussi li uenderes ne clamera pas quite l aceteur 
s il ne ueut mais s il le ueut siuir de conuenence il le 
doit siuir deuant le segneur de soz qui il est 
couquans et leuans 
drois pris d eritage selonc le coustume commune 
en le conte de clermont si est le muis de terre 
yy sous par an quant le tere est tele c on 
truist qui le laboure a moitie et s ele est meillor que 
moitiere li pris de yy sous doit croistre selonc le plus 
et s ele est pieur que moitiere on doit abatre 
du pris de yy sous selonc ce qu ele uaut mains 
et li muis moitiers que noz entendons de yy sous 
ch est a le mesure en le quele il a yy mines 
el mui et yy uergues de yy pies le uerge 
mes les mesures des teres se diuersefient poi s en faut 
en cascunne uile et por ce doit on regarder les queles 
sont graindres et les queles sont menres et le 
ualeur du teroir et le carque que les teres doiuent et selonc 
ce qu eles ualent mains de moitieres ou plus de moitieres 
on doit prisier si comme il est dit dessus 
et de le diuersite des mesures poés uous ueir plainement 
el capitre des mesures 
li arpens de bois selonc drois pris est prisiés 
yy sous l arpent mais on doit regarder le siege du 
bois et le ualor qu il uaut quant il uient a caupe et de 
quele reuenue il est et comment il est tenus et selonc 
ce c on le uoit meillor de pris commun par desor le 
quarque qu il a on doit le pris de dix sous haucier 
et s on uoit qu il uaille mains par malues teroir ou par 
maluese uente ou par maluese reuenue on doit et pot 
rabaissier du pris 
uoirs est que bois tant comme il tient a racine 
est heritage et si tost comme il est copés c est 
muebles et ce ai ie ueu aprouer par iugement en le maniere 
qui ensuit un cheualiers fu et fist en se deerraine 
uolente le partie de ses enfans li uns de ses enfans si 
ot se partie en heritage de bois li quix bois estoit en 
aage de cauper et estoit uendus au uiuant du cheualier 
et bone seurte prise de l argent e el point que li cheualiers 
morut li marceans auoit une partie du 
bois caupé et l autre partie estoit a cauper et li cheualiers 
en son testament ordena et deuisa c on preist le 
deuis de son testament sor le bois par le main de ses 
executeurs et quant il fu mors li oirs qui auoit a se 
partie le bois deffendi le bois a coper dusqu atantque 
bone seurte li fust fete du bois qui estoit a coper 
selonc le uente que li peres en auoit fete contre ce 
disoient li executeur du pere que li marceans n i estoit 
pas tenus ne qu il n en deuoit riens auoir en 
ce que ses peres auoit uendu par yy resons si comme 
il disoient le premiere por ce que despuelle de bois 
puisqu ele est en aage de coper est muebles et 
li muebles apartenoient a eus et les deuoient auoir par le reson 
de l execussion du pere le seconde por ce que li peres 
auoit a son uiuant le coze uendue et bone seurte 
prise par quoi il aparoit clerement que ce qui estoit 
troué en dette apartenoit a eus par le reson de mueble 
et sor ce mirent en droit il fu iugié que li executeur 
n auoient riens en le uente du bois qui estoit a 
coper el tans de le mort du pere ancois l emporteroit 
li oirs comme son heritage et par cel iugement il fu 
resgardé combien il y auoit du bos copé et combien a 
coper el tans que li peres morut et fu estimation fete 
sor l un et sor l autre selonc le uente du pere et 
emporterent li executeur de le dette selonc ce qu il y 
auoit du bos copé et li hoirs emporta le remanant 
et par cel iugement apert il clerement que bois tant 
comme il tient a racine est heritages 
li pris des uignes selonc nostre coustume si 
est l arpens yy sous mais ce sont celes qui sont 
moitieres ou c on feroit uolentiers a moitie a heritage 
et se eles sont de menre ualeur on doit rabatre du pris 
selonc ce que eles ualent mains 
pris de pres selonc nostre coustume si est 
l arpent yy sous mes c est a entendre quant il sont 
bon et bien seant et en bon lieu et s il ualent mains 
selonc les lix ou il sieent on doit rabaissier du pris 
et generalment li lieu se diuersefient si de ualeur qu a 
paines pot on fere nul pris fors en regarder combien 
on porroit auoir de cascunne pieche d eritage a toz iors 
et les frais de l iretage rabatus li heritages doit 
estre prisiés tant comme il uaut de remanant par desor 
che qu il est carquiés 
drois pris de rentes a le mesure de clermont se 
c est bles moitiers le muis est prisiés yy sous a 
pris de terre et purs fourmens yy sous et se le mesure 
est plus grans qu a clermont si comme ele 
est en aucunes uiles on doit croistre du pris capons 
de rentes cascuns capons est prisiés yy deniers et le 
gueline yy deniers 
le pris des deniers de rentes si est tix que se 
denier sont deu de rente en gros si comme sorcens 
qui ne pot ualoir que le nombre d argent que on paie 
cascun an itix pris d argent ne croist ne n apetice 
ancois est prisiés tant comme il uaut par an tant solement 
mes il y a une autre maniere de rentes de deniers que 
on apele menus chens si comme il auient que on tient 
de son seigneur un arpent de uigne qui uaut yy sous de rente 
a un denier de chens ou a plus ou a mains ou autres heritages c on 
tient a chens d argent 
tele maniere de cens quant che uient a pris doit doubler 
por le iustiche et por les uentes qui poent auenir 
as segneurs par le reson de tex saizines c est a entendre 
s aucuns a yy liures en autel rente et il uient en 
pris de terre les dix liures seront prisiés yy liures 
et combien qu il y ait de tix cens soit poi ou auques 
on doit toz iors prendre le double a pris de terre 
qui ueut prisier edefices si comme mesons ou 
pressoirs ou molins il doit regarder le liu ou li edifices 
est et en quel point il est et combien on en 
porroit auoir a tous iors par desor les coz qu il couste 
a retenir el point la u il est quant li pris est fes car 
en toutes cozes qui sont contees por heritage li coust 
doiuent estre rabatu quant il uiennent a pris car pris 
d eritage si est a entendre ce que li heritages uaut par 
an et a durer a toz iors par desor les coz et les mises rabatues 
car il conuient metre pour les heritages maintenir et retenir 
prix de courtix et d aunois et de gardins doit estre 
selonc les liex la u il sieent tant comme il poent 
ualoir par an a toz iors et par desor les rentes que 
tel lieu doiuent ne en tix manieres d eritages n a point 
de pris commun car les ualues ne sunt pas onnies 
et a paines en trueue on nul semblant que li uns ne uaille 
mix que li autres et por ce conuient il tex heritages 
prisier selonc le ualeur 
uiuier et sauuoir et fosse ou poisson se poent 
norrir et fruitefier quant il uienent a pris on doit 
regarder quant on les pesque de yy ans en yy 
ans combien il ualent par desor les coz et les mises 
et le garde et les clostures et puis doit on metre en 
pris le tierce partie du remanant 
fours quant il uient en pris doit estre prisiés 
en le maniere que noz deismes dessus des edefices car 
c est edefices et bien doit on penre garde quant on 
prise fours ou molins ou pressoirs s il y a nul banier 
ou s on uient de uolente ou se li uoisin poent fere 
tex edefices pres par quoi cil uaillent mains 
car il n est pas resons c on prise tant un heritage tel quant 
on n i uient fors de uolente ou quant 
il poent estre greué par fet aparant comme quant on 
uoit qu il ne poent estre greué 
carues de rentes doiuent estre prisies cascunne iornee 
a yy queuax yy sous par an et a un queual 
yy deniers et se le coruee est d omme sans queual yy deniers 
plusors heritages sont dont porfit poent uenir 
as segneurs neporquant il ne quieent pas en pris de 
terre si comme iustices uentes de fief homage qui 
sunt tenu en arrierefief car iustice si couste moult 
souent a garder et a maintenir plus qu ele ne uaut et 
uentes de fief si n auiennent pas souuent si que nus 
n i set metre pris et homage qui sont tenu en arrierefief 
ne font nule redeuance fors a lor segneurs de qui 
il tienent nu a nu donques ne doiuent il queoir en 
nul pris d eritage au segneur de qui lor sires tient 
tout soit ce qu il puist raprocier et reuenir a estre 
tenu nu a nu du segneur de qui il estoit tenus en 
arrierefief par moult de resons qui sont dites el capitre 
qui ensegne comment li fief poent alongier et raprocier 
de lor segneurs par coustume 
uentes de uilenages de cans a canpart poent bien 
queoir en pris de terre car on pot bien ueoir quant 
aucuns a plusors tenures combien il en 
uient en yy ans ou en yy et puis doit on metre 
estimation en cascunne anee selonc ce que on uoit que 
il ualent en yy ans et s il est aucuns heritages de quoi 
noz n aions pas fet mention par ce qui est dit selonc 
le ualeur de l iretage on doit fere le pris et toz iors les 
coz et les mises qui sont mis es heritages rabatues 
droit pris de uins de rentes selonc le coustume 
doit estre prisiés en yy manieres de uin a sauoir 
uin formentel uin de moreillons et uin de gros noir 
li uins formentix a le mesure de clermont doit estre 
prisiés yy sous sous le mui de rente et li uins de moreillons 
cascuns muis yy sous de rente cascun an et li uins de gros noirs ou 
de goet cascuns muis yy sous de rente 
trauers tonllix et autres heritages qui cascun 
an montent et abaissent ne poent estre prisié 
fors par estimation et a l estimation fere on doit 
regarder combien on en auoit a ferme dusques a yy ans 
par desor les coz et puis penre le disime partie por 
le pris d une anee ne autrement on ne pot fere 
certain pris 
il auint que uns gentix hons deuoit et n estoit 
pas aaisiés de paier forsque par le uente de son heritage 
et s acorda entre li et ses creanciers que il 
aroient de l iretage au dit escuier par le pris que li 
home de clermont y meteroient et le coze aportee 
par deuant les homes il regarderent par iugement 
c on priseroit l eritage selonc le droit pris que 
coustume donne ainsi comme il est dit dessus en cest 
capitre et le pris fet on bauroit as deteurs yy saudees 
de terre por yy liures en tele maniere que li uenderes 
paieroit les uentes et meteroit les aceteurs es homages 
as signeurs et par cel iugement pot on ueir 
que quant heritages uient a pris por uente ou por autre 
coze les yy saudees a heritage sont prisies yy 
liures en deniers et aussi bien comme les yy saudees 
de fief sont prisies yy liures heritage qui sont 
tenu en uilenage quant il uienent en pris por uente 
les yy saudees doiuent estre prisies yy liures 
car li fies doit estre mains prisiés pour les seruices et 
les autres redeuances c on en doit as segneurs li quel 
seruice sunt grief si comme uoz orrés el capitre 
apres chesti 
cil qui est semons por ronci de seruice selonc 
le coustume de biauoisis a droit ior de quinsaine ou 
de plus si ne doit pas contremander mais ensonnier 
une fois s il a ensoine 
or ueons comment il doit seruir que ses sires ne 
le puist torner en nule defaute car c est le querele 
qui queure dont li proue gentil home 
sont plus greué par lor segneurs por ce que certaine 
estimation n est pas fete par iugement quex roncis 
il doiuent et de quel pris et por ce uoil ie monstrer 
une uoie par le quele cil qui sont semons en tel cas 
se puissent deffendre et offrir asses a lor segneurs 
il est certaine coze que tuit cil qui tiennent 
de fief en le conte de clermont doiuent a lor segneur 
por cascun fief un ronci de seruice se li segneur le uoelent 
penre mais se ie tieng d aucun segneur et il 
me suefre que ie ne serue pas tantque ce que ie tieng 
de li ua d une main en autre main li sires ne le me 
pot mais demander car ie ne sui mais ses hons par 
quoi ie ne li doi point de seruice ne il ne le pot 
demander a celi qui est ses hons de le coze que ie tenoie 
por cause de moi mais por soi por le reson de son 
homage le pot il bien auoir s il ueut 
se ie sui semons por paier ronci de seruice ie doi 
au iour de le semonse mener ronci sains de toz 
membres et offrir loi a mon segneur et dire en tele 
maniere   sire semons m aués de ronci de seruice 
ués ci un ronci que ie uoz offre sain de toz membres 
si uoz requier que uoz le prenés et s il ne uoz plest 
au penre donés moi ior sofisant et ie uoz amenrai 
un autre  donques s il ne li plest a penre il me 
doit doner ior d amener autre a yy iors et ensi 
me pot fere par yy fois s il li plest et quant ie li 
menrai ronchi a le tierche fois ie doi offrir et le ronci 
et deniers et dire en tel maniere   sire semons 
m aués de ronci de seruice amené uoz en ai un et 
yy et ués ci le tiers qui est sains de toz membres 
si uous requier que uoz le prenés et se li roncis ne 
uoz siet ie uoz offre yy sous por le ronci et 
ués ci les deniers et se uoz ne uolés penre le ronci ne 
les deniers ie uoz requier que del seruice me laissiés 
em pes et se uolés dire que ie ne uoz aie fet offre 
souffisant ie uoz requier que uoz me faciés dire par 
droit et par mes pers quel ronci ie uoz doi et de quel 
pris et ie uous offre a seruir sans delai dusqu a l esgart 
de lor iugement  se ie uois en ceste maniere 
auant mes sires ne me pot cel iugement ueer ne moi 
tourner en nule defaute qu il ne me face tort e s il 
prent ne ne lesse le mien s il ne le fet par le 
iugement de mes pers il est tous iors tenus a moi resaisir 
auantque ie responde a riens que il demant en plet 
se me sires a pris de moi un ronci de seruice et il 
ait tenu le ronci yy iours continuels sans renuoier 
le moi ie sui quites de mon seruice et s il le me 
renuoie dedens yy iors sains de toz membres 
ie ne puis refuser que ie ne le reprengne et serai 
derequief ses redeuans d un ronci de seruice mais se ie 
l ai serui de ronci sain et il l afole tant comme il le 
tient et il le me renuoie ie ne sui pas tenus que ie 
reprengne ancois doi estre quites 
quant i ai serui mon segneur de ronci du quel 
il est tenus a paiés ou le quel il a tenu yy iors 
sans renuoier ie sui quites de mon seruice a tous les 
iors de me uie ne ne sui tenus a aler puis lueques en 
auant aueques mon segneur en sa guerre ne en se meson 
deffendre se ie ne uoil mais ie ne doi pas por ce 
laissier a aler a ses semonses et a ses iugemens 
il sont aucun fief c on apele fies abregiés quant 
on est semons por seruice de tix fies on doit offrir a 
son segneur ce qui est deu par le reson de l abregement 
ne autre coze li sires n i pot demander se li 
abregement est proués ou conneus et il est fes soufisalment 
par letres du conte car ie ne puis soufrir a 
abregier le plain seruice c on tient de moi sans l otroi 
du conte combienqu il y ait de segneurs desoz le 
conte l un apres l autre et soit ainsi qu il se soient 
tuit 
acordé a l abregement e s il s i sont tuit acordé et li 
quens le set il gaaigne l omage de celi qui tient le coze 
et reuient li homage a le nature du plain seruice et si 
le doit amender cil qui l abrega a son home de yy liures au conte 
s aucuns abrege le fief a son home et s oblige a 
li garantir comme fief abregié et li sires par dessus y 
met le main por ce qu il ne ueut pas soufrir l abregement 
li sires qui l abregement fist pert l ommage si 
comme noz auons dit et por ce n est il pas quites qu il 
ne doie fere restor a celi qui fief il abrega de tant 
comme il est damaciés en ce qu il reuient a deuoir 
plain seruice et por ce est ce grans perix de fere abregement 
de fief se ce n est par l assentement des segneurs 
dessus de degre en degre dusqu au conte 
li rois ne cil qui tient en baronnie ne doiuent 
leuer nul ronci de seruice por ce qu il poent penre les 
cors armés et montés toutes les fois qu il ueulent et qu il 
en ont mestier 
il est parlé el capitre deuant cesti d une maniere 
de seruice que li homme doiuent a lor segneurs par 
le reson des fies qu il en tiennent si parlerons en 
cest capitre d autres manieres de seruices qui sunt fet 
par loier et des seruices qui sunt fet par commandement 
et des seruices qui sunt fet par uolente et sans 
commandement et sans loier et si parlerons de cix 
qui s entremettent de plus grans seruices qu a eus 
n apartient et du peril qui y gist et des contes que 
li sergans doiuent fere a lor segneurs si que cil qui 
seruent comment il doiuent seruir et li segneur 
sacent comment il se doiuent maintenir enuers 
cix qui lor font seruiches 
li sergans se doit entremettre de l office qui li 
est bailliés tant solement du quemandement et s il s entremet d autre 
sans le commandement ou sans le mandement de son 
segneur et aucuns damaces en auenoit li sires l en 
porroit siuir ou depecier le marcie qu il aroit fet 
maisque ce fust si tost comme le connissance du fet 
du seriant uenroit a li et ce entendons nous quant li 
serians s entremet des cozes qui ne li sont pas baillies 
a serianter car des cozes qui li sunt baillies il pot 
ouurer selonc le pooir qui li est bailliés tant solement 
s aucuns sires baille a son seriant le pooir de iusticier 
et li serians en iustichant fet aucunne coze qui 
soit contre le droit de segneur de qui ses sires tient et li 
sires contre qui li serians a meffet ou desobey s en ueut 
penre au segneur du seriant qui ce fist fere le pot ne 
li sires ne pot pas desauouer le fet de son seriant car 
donques porroient il fere fere par lor serians les 
desobeissances a lor segneurs et apres dire que ce ne seroit pas par 
eus et se li serians l amendoit li quix ne seroit pas gentix 
hons l amende ne seroit que de yy 
sous qui pot estre quant li sires du seriant l amende 
de yy liures se li meffes le requiert 
et li quel meffet doiuent tel amende il est dit el 
capitre des meffes et por ce est il bon as segneurs qu il 
gardent par qui il font lor iustices garder puisqu il 
ne poent desauouer ce que lor seriant font en iustichant 
et ce auons noz ueu iugier en l ostel le roy 
neporquant li cas de crieme en sont excepté car se 
mes serians par sa folie ou par sa hastiuete meffet en 
cas de crieme on ne s en pot penre a me persone 
mes a li qui fist le meffet s il n est proué contre moi 
que ie li fis fere ou le porcachai car en tel cas porroie 
ie perdre 
moult de segneurs ont eu damaces par malues 
serians et aucunnes fois auec le damache uilonnie car 
li seriant font moult de cozes qui ne sunt pas du 
commandement lor segneur la u il a a reprendre et por 
ce se li serians fet aucun meffet du quel li sires est 
damaciés por ce qu il ne le pot desauouer il a action 
contre le seriant de demander li le damace qu il a par 
son meffet mais ce entendons noz es meffes que li 
seriant font a essient quant il auient aucune fois 
que il meffont et si ne cuident pas meffere si comme 
quant il prendent aucun en iustichant en autrui 
tere et il quident prendre en le tere son segneur 
ou quant il tienent prisonniers es prisons qui sunt 
acoustumees selonc lor meffes et li prisonnier escapent 
en aucunne maniere sans l ayde et sans le consentement 
des serians en tex cas et en sanllaules 
doiuent il estre escusé mais s il le fesoient a essient 
et sans commandement adont lor porroit on demander 
le damache et ce auons nos moult de fois ueu que 
se uns uaquiers ou uns porquiers ou uns berquiers 
maine les bestes son segneur ou eles soient prises en 
forfet il conuient que li sires des bestes en face 
l amende et qu il le pait s il aimme tant les bestes 
qu il les uolle rauoir et qu il rende le damace que ses 
bestes firent aueques l amende mais tout cel damace 
pot il demander a celi qui deuoit ses bestes garder 
car por ce met on serians a ses bestes garder 
que eles ne uoisent en damace ne en forfet et se cil qui les 
gardent n en pooient estre damacié tix manieres de serians 
s acoustumeroient plus legierement a aler en autrui forfes 
yy manieres de seruices sunt le premier par 
conuenence si comme aucuns me fiance a seruir bien 
et loialment ou a estre mes procureres dusques a certain tans 
et de certain seruice si comme quant il lor 
est deuisé en le conuenence qu il feront s il garderont 
iustice ou bos ou uignes ou s il s entremetront de 
toutes ces cozes garder si comme aucun sires baille 
bien a son sergant l aministration de plusors cozes et 
en ceste maniere de seruice doit li sires a bailler a son 
sergant ce que mestiers li est por son seruiche car 
s il conuient le seriant armer por le seruice son segneur 
et conuenence ne le taut li sires li doit liurer armes 
et s il l a retenu entor soi por aucun autre seruice si 
comme por carpenter ou por machonner tix manieres 
de menestrix ont coustume qu il aportent lor 
ostix la u il sont loué car selonc ce se louent il mix 
neporquant s il sont loué dusqu a certain tans et lor 
ostix brisent ou empirent il doiuent estre refet au 
coust du segneur mais ce n est pas fet quant il en 
oeurent a lor tasque ou a lor iornees car adont est li 
perix des ostix lor par ceste uoie que noz auons dite 
de liurer as serians ce que mestiers lor est por lor 
seruices et as menestrix non en aucun cas pot on entendre 
des autres manieres de serians dont noz n auons 
pas fet mention le seconde maniere de seriant se sont 
cil qui ne sunt ne fiancié ne serementé ne retenu 
dusqu a terme neporquant il s entremetent de seruice 
d autrui par priere ou par mandement et ceste uoie 
de serianter pot estre en moult manieres car elle 
est a le fois par priere de bouce si comme pierres 
prie a iehan   ie uoz pri que uoz m acetés le tere 
guillame por mi et ie m en tenrai a ce que uoz en 
ferés  en tel cas se iehans l acate pierres est tenu 
au paier neporquant li dis pierres n est pas obligiés 
uers guillame car il n a a li nule conuenence ne 
marcie mais guillames pot siuir iehan qu il li tiegne son 
marcie et iehans pot siuir pierre qu il le deliure de 
ce qu il li fist fere de son commandement ou de se 
priere a ce pot on ueoir que iehans est obligiés par 
le marcie qu il fist et pierres est obligié enuers iehan 
por ce que iehans fist le marcie por li et por se priere 
aucune fois auient il que priere n est pas fete de 
bouce mais on le mande par letres si comme aucun mande 
a son ami par ses lettres qu il li face aucunne besongne 
et tix mandemens pot estre perilleus a celi 
a qui le mandemens est fes se les letres du mandement 
ne sont pendans car se cil qui le mandement 
fist ou le priere sans letres le nie et cil a qui il fu 
mandé ne le pot prouer il demeurent toz seus obligiés 
tout soit ce qu il feist marcie en entention 
qu autre le prist car on ne pot siuir de marcie ne de 
conuenence fors celi qui le marcie fist tout fust il fes 
por autrui se ce n est de ce que procureur font en 
cort por lor segneurs de quoi il laissent bone procuration 
par deuers le cort car li sires est obligiés en 
tout ce que ses procureres fet selonc le uertu de le 
procuration et de ceste matiere est il parlé asses 
soufisamment u capitre des procureurs 
noz auons dit que mandement oblige celi qui le 
mandement fet enuers celi a qui il fet le mandement 
et si auons dit que cil qui le mandement du quemandement 
d autrui fet est obligiés enuers celi a qui il 
fet le marcie ou le conuenance tout soit ce qu il le 
face por autrui mes ce entendons noz es mandemens 
et es prieres qui sont fetes selonc les bones meurs si 
comme se ie mande ou prie a aucun qu il tue un home 
ou qu il arde une meson ou qu il face un autre mal 
ie ne suis pas obligié enuers celi a qui ie fis le 
mandement ou le priere car s il fet le meffet il doit estre 
condampnés por le meffet et cil qui est condampnés 
selonc droit ne pot autrui condampner neporquant 
on l a aucunnes fois soufert quant on uoit grans 
presontions contre celi qui deuoit auoir fete le priere ou 
le mandement mais se cil qui font tex malices por 
mandement d autrui en sunt en coupe c est a bon 
droit car nus ne doit obeir a fere autrui priere ou 
autrui mandement en toz tex cas et bien se gart qui 
fet autrui mandement qu il ne le face fors en le 
maniere qui li est commandé ou prié car s il en fesoit 
plus cil qui le mandement ou le priere li fist ne seroit 
pas obligiés el plus si comme ie mande ou prie a 
aucun qu il m acate le uigne que pierres ueut uendre 
et qu il en doinst yy liures tant solement et il apres 
ce mandement fet cel marcie par yy yy liures 
sans auoir nouel mandement de moi ie ne sui pas 
obligiés es yy liures donques conuient il que li 
marcies demeurt por les yy liures et ensi perdroit 
il yy liures 
se ie prie ou mande aucun qu il face pour mi 
aucun marcie et il dist que si fera il uolentiers et 
apres quant il a fet le marcie il le ueut retenir por 
li ou il done plus du marcie que ie ne li dis qu il en 
donast malicieusement por mi doner a entendre qu il 
ne le pot auoir por tant il doit estre a mon cois 
d auoir le marcie por tant qu i li couste car tres dont 
qu il m ot en conuent qu il l aceteroit por mi il ne 
le pot puis aceter por li sans mon otroi 
se ie fes aucunne priere ou aucun mandement 
et ie le rapele auantque le coze soit fete ne conuenencie 
li mandemens est falis et se cil a qui ie fis le 
mandement ou le priere le fesoit apres mon rapel ie 
ne seroie de riens obligiés uers li par reson de mandement 
puisque ie l aroie rapelé car ie puis rapeler ce 
que i ai mandé ou prié ou commandé a fere tant comme 
le coze est entiere 
cascuns doit sauoir que se priere ou mandemens 
est fes a aucun et chil qui le priere ou le mandement 
fist muert en tant comme le coze est encore entiere li 
mandemens est falis ne ne le doit pas cil fere a qui 
li mandemens fu fes neporquant s il le fet por cause 
de bone foi si comme s il quide que cil uit encore ou 
il uoit que c est li porfis as hoirs li hoirs est obligiés 
uers li par le reson du mandement ou de le priere sen 
predecesseur car male coze seroit que cil qui s entremetent 
de fere autrui seruice par priere ou par 
mandement recheussent damace el seruice qu il font 
por cause de bonne foy 
tout soit il ainsi que cil qui font autrui seruice 
par priere ou par mandement ne soient pas sergant 
serementé ne conuenencié a cix qui font le priere ou 
le commandement por ce ne demeure pas que s il 
metent coz ne despens resnables et conuenables por 
fere les cozes qui furent priies ou mandees que ce ne 
doie estre au coust de celi qui fist le priere ou le mandement 
car si comme noz auons dit ailleurs nus 
n est tenus a seruir autrui a ses coz s il n a por quoi 
il le doie fere si comme li gentil homme qui tienent 
les fies et en doiuent les seruices et si comme li serf 
as quix il conuient seruir lor segneurs au leur 
quant il plest a lor sengneurs por ce que tout ce qu il 
ont est a lor segneurs 
noz auons parlé de yy manieres de seruices 
che sont de cix qui sunt conuenencié ou loué et de cix 
qui seruent par priere ou par mandement or y a encore 
autre maniere de seruice si comme cix qui s entremetent 
de seruir autrui sans mandement et sans 
priere et sans estre loué ou conuenencié et ceste uoie 
de seruice si est moult perilleuse a cix qui s en 
entremetent se il n est ainsi que il lor conuiegne fere a 
force car aucunne fois me conuient il seruir autrui 
malgre mien sans priere et sans mandement ou ie porroie 
auoir damace et uilonnie et de ce toucasmes noz 
el capitre de compaignie et encore est il d autres 
seruices c on fet tout sans commandement et sans 
priere d autrui et si sunt li seruice a guerredonner 
por cause de bone foi si comme se ie uoi mon cousin 
ou mon ami ou mon uoisin sur le point d auoir grant 
damace et ie le destorne d auoir le si comme se se 
mesons art et ie l estaing ou se ie le garanti en ma 
meson por doute de ses anemis et ie met coz a garder 
ou au fu de se meson estaindre il est bien tenus a 
mi rendre tex damaces et ausi se ie labore son heritage 
en entention que ie quidoie qu il fust miens et 
il emportoit les despuelles par bon droit il me doit 
rendre bien mon laborage et aussi se ie sui en aucunne 
cort de cort laie ou de cort de crestiente et on 
le ueut metre en deffaute et ie l escuse por ce que ie 
sai son ensoine tout ne le m eust il pas mandé et g i 
met aucuns coz resnables por li deffendre il les me 
doit bien rendre neporquant en cel cas il ne le fera 
pas s il ne ueut par nostre coustume et che que noz 
auons dit que seruices sans louage et sans mandement 
est perilleus noz l entendons en yy manieres le 
premiere por ce que se ie m entremet d autrui seruir 
sans estre loués ou priés ou sans mandement cil qui 
seruice ie fes n est tenus a moi riens rendre ne despens 
ne loier fors es cas dessus dis et en sanllaules le 
seconde si est por ce que en tele maniere se pot on 
entremetre d autrui seruice tout n i pensast on fors 
qu a bien c on en porroit auoir honte et damace si 
comme s on s entremetoit de recheuoir les cozes d aucun 
sans mandement et sans estre loués a ce fere car 
qui se porroit en tel cas escuser par cause de seruice 
li larron qui prendent autrui cozes par cause de larrecin 
s en escuseroient et por ce n est ce pas tenu por 
seruice mes por larrecin neporquant on prent aucunnes 
fois autrui cozes que ce n est pas larrecins ne 
seruices si comme quant on quide que le coze soit 
soie et plet naist por sauoir a qui elle est et cil qui 
le prist le pert par iugement en tel cas prent on 
aucunne fois l autrui coze et si n est pas larrecins car 
larrecins n est pas sans auoir corage d embler 
li conte qui sunt fet du sergant au segneur sont 
aucunne fois fet moult priueement sans apeler tesmoins 
au conte fere car li segneur ne uoelent pas aucunne 
fois que li estrange sacent comment lor besognes 
uont or ueons donques se descors muet por le conte 
entre le segneur et le seriant si comme se li sires dit 
que li sergans a plus recheu qu il ne li conte ou que 
il li ueut conter les despenses qui n ont pas esté fetes 
ou plus grans qu eles ne furent fetes ou se li sergans 
requiert a son segneur qu il rabate de ses rechoites 
aucuns paiemens ou aucunnes despenses et li sires ne 
ueut c on en doit fere se li sergans renie aucunnes 
rechoites il le pot aucunne fois prouer par yy de se 
mesnie soient homes ou femes aueques presontion 
si comme se li sergans est establis a ce recheuoir car 
cil qui est establis a autrui dete receuoir ou il doit dire 
qu il les a rechutes et en doit rendre compte ou il 
doit dire que cil qui les deuoient les doiuent encore 
et s il dist que les detes sunt encore deues li sires les 
pot demander as deteurs et s il alliguent qu il en firent 
paiement au seriant et li serians le nie il conuient que 
li deteur le proeuent ou qu il paient le dete au segneur 
et s i prueuent li paiement contre le sergant qui a ce receuoir 
fu establis il doiuent estre quite et li 
serians le doit rendre au segneur et doit rendre les 
damaces resnables que li deteur orent par se niance et 
l amende de le niance et si demore mal renommés 
car niance fete de ce c on a recheu por autrui damacier 
n est pas sans triquerie ne sans uolente de receuoir autrui 
coze a tort 
se li serians a l aministrations de uendre bles 
aueines ou autres denrees il conuient qu il conte du 
pris qu eles furent uendues ou qu il monstre les denrees 
qu eles ne soient pas encore uendues et se li serians 
conte mains qu eles ne furent uendues et li sires 
le pot prouer par les aceteurs ou par autres qu eles 
furent plus uendues qu il ne li conta il est tenus du 
sorplus au segneur neporquant en cel cas doit estre 
escusés li serians aucunne fois quant il monstre que li 
sorplus ala es cozes uendues si comme por le carier 
ou par autres fres qui poent estre en denrees mener 
auantqu eles soient uendues si que il ne conta fors ce 
qu il ot des cozes par desor les fres mais tout soit il 
escusés par ceste uoie ce ne fu pas sagement conté 
car cil qui content des cozes uendues a lor segneurs 
doiuent conter en lor rechoites tout le pris des cozes 
qu il uendirent et toutes autres rechoites qu il ont fet 
entierement et par cascunne partie a par soi et par 
escris doubles dont li sires en ait l un et li serians 
l autre tout mot a mot et quant toutes les parties 
des recoites sunt dites et somme fete apres doit estre 
fete le somme des despenses et de toutes manieres de 
fres et des paiemens que li serians a fes por les rechoites 
dessus dites trere a soi ou du commandement 
son segneur et qui ainsi conte il conte sagement et 
loialment car se descort muet entre le segneur et le 
seriant si comme s il dist   uoz ne me contastes pas 
de cest uin ou de cel ble que uoz uendistes lors  ou 
se li serians dist a son segneur   uoz ne me rabatistes 
pas ces despenses que ie fis en tel point  toz iors 
pot on trouuer le uerite par les escris se ce qui est 
demandés fu contés ou non 
aucune fois se proeue li contes a malues que 
li serians fet a son segneur par l aparance de li 
mesmes si comme se li serians conte si grans parties 
de despenses que li sires li doit de retour a grant 
somme d argent et il est aperte coze qu il n auoit pas 
tant uaillant comme il dist que ses sires li doit et si 
ne trueue pas la u il les doie por son segneur en tex 
cozes a grans presontions contre le sergant se il ne 
monstre apertement dont ce li est uenu qu il a presté 
et por quel reson il fu meus au prester si comme se 
li sires estoit hors du pais ou si comme se li sergans 
uit si grans damace de son segneur aparoir comme de 
se meson qui uoloit queir ou de ses heritages fere qui 
demoroient en ou d autres cozes fere porfitables 
au segneur en tex cas ne doit pas perdre li serians ce 
qu il presta du sien ancois l en doit ses sires sauoir 
bon gre comme de bon seruice 
quant il auient que li sires ueut estre paiés de 
son sergant des rechoites qu il a fetes et il ne li ueut 
rabatre ses despenses resnables qu il fist en son seruice 
li serians ne doit pas estre contrains de tant qu il dist 
qu il y a de rechoites deuantque contes soit fes entre 
li et son segneur mais tantque li serians connoist ses 
despenses rabatues tant doit il paier si comme se ie 
reconnois que i ai recheu des biens mon segneur dusqu 
a yy liures et ie di apres que yy liures me doiuent 
estre rabatues por despenses resnables des queles 
ie sui pres de conter ie ne doi estre contrains que de 
payer des yy liures les yy liures deuantque li contes 
soit fet car perilleuse coze seroit a toz les sergans 
qu il conuenist qu il rendissent toutes les rechoites 
qu il ont fetes por lor segneurs et apres il lor conuendroit 
pledier des despenses 
il ne seroit pas ainsi de moult de rechoites que 
autres persones que seriant poent fere por autrui car 
s aucuns me prie que ie rechoiue yy liures por li 
d aucun qui li doit ou il me baut yy liures a garder 
et ie les preng en garde ou aucuns me prie que ie li 
port ce que on li doit et apres ie ne li uois baillier 
ne rendre ches cozes por che que ie di qu il me doit 
asses et sui pres de monstrer par bon conte ce 
ne me uaut riens que il ne conuiegne auant toutes 
cozes que ie li rende ce qui li fu enuoiés par mi ou que 
i ai receu por li ou qui me fu baillié a garder et apres 
s il est tenus a mi ie le dois porcacher par iustice car 
se ie les tenoie en ceste maniere por moi donques 
seroie ie iustice de moi fere paier le quel coze ne doit 
pas estre souferte 
cascuns doit sauoir que li seriant doiuent estre 
contraint de rendre conte de ce qui apartient a ce por 
quoi il furent seriant et se li sires ne ueut conter 
por ce qu il pense qu il doie de retor a son seriant si 
comme il auient souuent que les despenses sont plus 
grans que les rechoites li serians a bone reson de fere 
contraindre son segneur par celi qui il est iustichaules 
que contes soit fes et se li sires quant il est contrains 
a conter nie les despenses que li serians met auant il 
conuient que li serians les proeue et en ce cas li 
serians a yy uoies de proues l une si est par prueues 
s il les a l autre s il n a proeues par l aparance du 
fet si comme s il fist mener denrees a le bone uile 
pour uendre a uoituriers estranges les quix il ne pot 
auoir por tesmogner on pot bien sauoir que les denrees 
ne uolerent pas d un lieu en autre donques apert il 
par l aparance des cozes que le uoiture soit contee 
selonc le grandeur des cozes et selonc le tans ou si 
comme se li serians ueut conter manouurages de terre 
ou de uignes ou d autres heritages et li sires le nie 
li sergans en doit estre creus par l aparance des heritages 
qui sont fet dont les despuelles sont uenues el 
porfit de son signeur se li sires ne ueut monstrer 
apertement contre le seriant que li dit ouurage aient 
esté paié du sien par autrui main que par le seriant 
qui en ueut conter ou se li serians ueut conter d aucun 
ouurage retenir por ce qu il perdoit ou d aucun 
ouurage noef fet por le porfit de son segneur et li 
sires li nie que le coze n a pas esté fete et il est troué 
que le coze a esté fete si comme mesons a esté fete ou 
pressoirs ou uiuiers ou molins li serians doit estre 
creus par l aparance de le coze fete et se li sires ne 
ueut conter aucune des cozes dessus dites ou sanllaules 
por ce qu il dist qu eles ne furent pas fetes par li ne 
par son commandement ce ne li doit riens ualoir c on 
ne face conter au sergant car grief coze seroit a cix 
qui seruent s il lor conuenoit prouer que tout ce qu il 
font en lor seruices si fust du commandement de lor 
segneur ancois soufist s on uoit que li sergans l ait 
fet en bone maniere por son segneur ne cil ne seroit 
pas bons serians qui ne feroit nule coze se ses sires ne 
li commandoit especialment ne li seriant ne doiuent 
pas atendre tantque lor segneur lor commande cascunne 
coze ancois doiuent fere ce qu a lor seruice apartient 
tant comme il sont en seruice car des ce que li seruices 
est bailliés a aucun li est donés li pooirs de fere ce qu au 
seruice apartient tant comme il demeure el seruice 
che que noz auons dit des seruices des sergans 
en cest capitre et des seruices qui doiuent estre fet par 
le reson de fief noz entendons en toz cas de seruices 
aussi por les femes comme por les homes car s eles 
tienent fief eles doiuent cel meisme seruice que uns 
hons deuroit s il le tenoit et s eles se metent en autrui 
seruice eles doiuent fere ce qu a lor seruice apartient 
sauf ce qu eles se poent escuser en moult de cas que li 
home ne poent pas fere si comme se ses sires le 
semonnoit d ost ou de ceuaucie ou por se meson garder 
il soufist s ele y enuoie home soufisant por li 
se elle est dame qu ele y enuoit cheualier et s ele 
est demoiselle que elle y enuoit escuier car de toz 
cas d armes sunt femes escusees en lor persones et 
aussi se femes sunt en autrui seruice eles se poent 
departir ains terme de lor mestres por lor ensoines 
ne il ne lor conuient pas dire lor ensoines s il ne lor 
plest et aussi ne doit nus baillier a feme seruice qui 
ne soit honestes a feme car nule serianterie ne nule 
garde es queles on doit porter aucunne armeure ne lor 
doit estre baillies ne aduocations ne procurations 
ne garde de ceuax car tout cel seruice apartienent as 
homes et non pas as femes et s aucun baille aucun 
seruice deshoneste a feme et damaces l en uient por ce que 
le feme ne s en set ou ne pot entremetre il n en pot 
riens a le feme demander ancois s en preingne a sa folie 
en aucun cas pot on redemander ce c on a paié 
tout fust il ainsi qu il en fust tenus a fere le paiement 
quant on le fist si comme se ie fes procureur et ie 
li baille deniers por fere mes besognes ou por loier 
dusqu a certain terme et apres por aucunne cause il 
laist a estre mes serians et a mi seruir en tel cas ie li 
puis redemander ce que ie li ai paié non pas tout s il 
yssi de mon seruice par resnable cause mais selonc le 
tans qu il y auoit a seruir et s il s en partoit sans 
resnable cause ains sen terme ie li porroie le tout 
redemander et ainsi comme noz auons dit des procureurs 
entendons noz de toz autres seruices qui sunt conuenencié 
a certain terme quant li terme du seruice 
ne sunt acompli et ainsi s aucuns m a conuenencié a 
seruir dusqu a certain terme et ie l oste de mon seruice 
sans resnable cause ie sui tenus a li paier tout 
son loier por ce qu il ne demore pas en li qu il ne face 
le seruice tel comme il l ot en conuent et por ce ont 
aucunne fois li auocat et li fusicien grans saleres a poi 
de paine 
la coze dont il est plus grans mestiers a toz cex 
qui maintienent iustice ce est qu il sacent connoistre 
les meffes quel il sunt ou grant ou petit et qu il 
sacent quele uengance doit estre prise de cascun meffet 
car aussi comme li meffet ne sunt pas onni ne sunt 
pas les ueniances onnies anchois sont aucun meffet 
li quel doiuent estre uengié de diuers mors si comme 
li cas de crieme qui sunt fet par les malfeteurs en diuerses 
manieres et le seconde maniere de meffes doit estre 
uengiés par longue prison et perte d auoir et 
non pas onniement mes selonc ce que li fes le requiert 
le tierce maniere des meffes doit estre uengie par perte 
d auoir sans mort et sans mehaing et sans prison et 
si n est pas l amende onnie ne que des autres que noz 
auons dites anchois est l une grans et l autre petite 
selonc le meffet et selonc le persone qui meffet et 
por ce que li communs pueples sacent comment il doiuent 
estre pusni s il meffont et cascun en se persone 
s il meffet et que li segneur sacent quele ueniance il 
doiuent penre de cascun meffet noz traiterons en cest 
capitre de cascun meffet c on pot meffere et de le ueniance 
de cascun meffet quele elle doit estre 
quiconques est pris en cas de crieme et atains 
du cas si comme de murdre ou de traison d omicide 
ou de feme efforcier il doit estre trainés et pendus 
et si meffet tout le sien quanques il a uaillant et uient 
le forfeture au segneur desoz qui il est trouués et en a 
cascuns sires ce qui en est trouué en se segnorie 
murdres si est quant aucuns tue ou fet tuer 
autrui en agait apensé puis soleil couquant dusqu a 
soleil leuant ou quant il tue ou fet tuer en triues ou 
en asseurement 
traisons si est quant on ne monstre pas sanllant 
de haine et on het mortelment si que par le haine on me 
tue ou fet tuer ou bat ou fet batre dusqu a afolure 
celi qui le het par traison 
nus murdres n est sans traison mes traison est 
bien sans murdre en moult de cas car murdres n est 
pas sans mort d omme mais traisons est bien por 
batre ou por afoler en triues ou en asseurement ou en 
agait apensé ou por porter faus tesmongnage por celi 
metre a mort ou por li fere banir ou por li fere hair 
de son segneur lige ou por moult d autres cas sanlaules 
omicides si est quant aucun tue aucun en caude 
mellee si comme il auient que tencons naist et de le 
tenchon uient lede parole et de le parole mellee por 
le quele aucuns rechoit mort souuentes fois 
femme efforcier si est quant aucuns prent a force 
carnele compaignie a feme contre le uolonte de le feme 
et sor ce qu ele fet tout son pooir du deffendre soi 
chil cas dessus dit qui sunt de crieme 
doiuent estre pusni et uengié par un meisme iugement 
mais il y a autre cas de crieme li quel doiuent 
estre uengié par autre maniere de iugement et orrés 
les cas et le ueniance de cascun 
qui art meson a essient il doit estre pendus et 
forfet tout le sien en le maniere dessus dite 
qui emble autrui coze il doit estre pendus et 
meffet tout le sien en le meniere que nous auons dit 
dessus 
qui erre contre le foi comme en mescreance 
de le quele il ne ueut uenir a uoie de uerite ou qui fet 
sodomiterie il doit estre ars et forfet tout le sien 
en le maniere dessus 
li faus monnier doiuent estre bouli et puis 
pendu et forfont tout le lor en le maniere de dessus 
plusors manieres sont de faux monnier li un se sont 
cil qui font monnoie a essient de malues metail et les 
uoelent alouer por bone et s il estoient pris fesant 
auantqu il en eussent point aloué si seroient il iusticié por 
le reson de le fausse despoise le seconde maniere de faus monniers ce 
sont cil qui le font de bone despoise mais le monnoie n a pas 
son drois pois le tierce maniere c est cil qui fet monnoie 
en repost tout soit ce qu ele soit bone et iuste et de droit 
pois mais il le fet sans le congie du segneur qui pot fere 
et doit tele monnoie car il emble le droiture du 
segneur qui fet monnoie en se tere sans son congie 
la quarte maniere de fax monniers si est quant aucun 
rongnent monnoie car le monnoie en pert son pois 
et si emble cil qui le rongne ce qui n est pas 
sien la quinte maniere de faus monniers si sunt cil 
qui acatent a essient fausse monnoie et l alouent por 
bonne toutes tex manieres de fax monniers doiuent estre 
pendu et ont forfet le lor en le maniere dessus 
dite et auantc on les pende il doiuent estre bouli 
encore y a autres cas de crieme si comme 
s aucuns est pris et mis en prison por le souspechon 
d aucun cas de crieme et il brise le prison et il est 
repris puis il est atains du fet por le quel il estoit tenus 
et doit estre iusticiés selonc le meffet por quoi il estoit 
tenus et aussi s il est apelés por cas de crieme et il 
ne uient pas ains atent qu il est banis s il est puis 
repris il doit estre iusticiés selonc le meffet por quoi 
il est banis 
encore sont il cas de crieme li uns si est 
d autrui empoisoner et li secons d estre omicides de li 
meismes si comme de celi qui se tuent a essient 
nos auons parlé des cas de crieme et des uenianches 
qui y apartienent or parlerons des menres meffes 
qui fiert ne ne bat autrui par le coustume de 
clermont hors de triues et d asseurement et hors de 
ior de marcie et il n a point de sanc en le bature 
cil qui bat s il est hons de poeste est a saus 
d amende et s il est gentix hons il est a saus 
se la bature est fete en marcie ou en alant ou en uenant 
du marcie l amende du paisant est de saus et du 
gentil home de liures car tuit cil qui sunt 
el marcie ou en alant ou uenant du marcie 
sunt el conduit le conte et doiuent auoir sauf aler et 
sauf uenir 
encore se cil qui est batus saine par le nes por 
le bature par tel sanc l amende ne croist de riens 
mais s il y a sanc dont cuirs soit perchiés ou il y a 
caus orbes de poing garni comme de baston ou 
d autres cozes li bateres doit estre pris et tenus sans 
recreance fere dusqu atantc on uoie que par le dite 
bature il n i ait point de peril de mort adont s on uoit 
que li perix soit hors l amende de l omme 
de poeste est de saus et du gentil home de 
liures et se li batu muert de le bature 
li bateres ou li bateur s il sunt plusor doiuent estre 
iusticié en le maniere qu il est dit dessus des ocisions 
qui naure autrui ou afole il li doit rendre ses 
damaces c est a entendre le coust des mieres et les 
despens du blecié et restorer ses iornees selonc 
le mestier dont il est et s il y a mehaing on 
doit regarder le maniere du mehaing et l estat de le persone 
qui est mehaingnés et l auoir de celi qui le mehaigne 
et selonc ce qu il a uaillant on doit doner largement 
du sien au mehaingnié et selonc l ancien droit qui 
mehaignoit autrui on li fesoit autel mehaing comme 
il auoit a autrui fet c est a dire poing por poing pie 
por pie mais on n use pas selonc nostre coustume en 
tele maniere ains s en passe par amende si comme 
i ai dit dessus et par longue prison et por fere rendre 
au mehaignié selonc son estat soufisant son damage 
et selonc ce que il est et selonc ce que celui a d auoir 
qui le mehaingna 
c est anieuse coze quant nostre coustume suefre 
que uns petis hons de poeste pot ferir home uaillant 
et si n en paiera que saus d amende et por ce ie m 
acort que longe prison li soit baillie si que par le 
doute des prisons li musart se castient de fere tex 
folies 
se bature est fete deuant iuge en cort uestue 
l amende est a le uolente du segneur dont il auint que 
uns borgois de clermont feri un home deuant le preuost 
la ou il tenoit ses plais i en leuai liures 
d amende il s en alla plaindre au roy et empetra une 
letre que ie li feisse l amende iugier par les homes de 
clermont ie ne uaus ancois alai au parlement et 
le borgois present ie proposai le fet il fu regardé qu il 
conuenoit pas tel cas metre el iugement des homes 
le conte por ce que li fes touquoit le despit segneur 
et fu dit au bourgois qu il en auoit bon marci 
quant il en estoit quites por liures et por 
ce poés uoz sauoir que en plusors cas qui touquent 
despis as signeurs les amendes sont a le uolente des 
sengneurs 
autres manieres de meffes sunt si comme de 
lais dis or ueons donques se uns hons dist uilonnie a 
autrui et cil s en plaint a qui le uilonie est dite 
l amende est de saus s il est hons de poeste et 
s il est gentix hons l amende est de saus et encore 
m acorde ie se uns hons dist uilonnie a un uaillant 
home qu il ait paine de prison si que par le paine de le prison 
li musart en soient castié 
se uilonie est dite deuant iuge si comme la u li 
preuos tient ses ples ou li baillis entre gens de poeste 
l amende est de saus et entre gentix gens 
l amende est de liures 
se li uns tient l autre en cort uestue deuant 
iuge por malues ou por traitre ou il li met sus aucun 
uilain cas de crieme il conuient se li iuges ueut qu il 
le face por tel comme il a dit ou il l amendera a le 
uolente du segneur 
se uilonnie est dite a preuos ou a sergans d omme de poeste 
l amende est de saus et de gentil home 
de liures 
quant aucuns est tenus en prison por lais dis ou 
por ce qu il ne ueut respondre en cort ou por dete ou 
por aucun cas li quix n est pas de crieme qui brise 
la prison l amende est a le uolente du seigneur car 
moult fet grant despit au segneur qui brise se prison 
neporquant ie ne ui onques leuer que saus 
li preuos tenoit un home en prison por dette 
il li dona iors de respit en tele maniere que 
dedens les iors il paiast ou il reuenist en le prison 
sor paine de prison brisie li hons ne paia pas ne 
il ne reuint pas en le prison li preuos le fist penre 
et le uaut siuir de prison brisie mais il fu iugié et 
resgardé que ce n estoit pas prison brisie et qu il s en 
passeroit par saus d amende du commandement 
trespassé car moult de simple gent porroient estre 
deceu par ce qu il s en yroient de prison par respit 
et ne saroient pas le peril qui est en prison brisier 
il y a encore uns cas de crieme dont ie ne parlai 
pas deuant qui touque larrecin c est de bonnes 
esracier et puis rasseir en autrui desheritant por soi 
aheriter qui en seroit atains il en seroit pusnis 
comme de larrecin i entent de bonnes qui ont fet 
deuises de lonc tans car se le bonne est mise ioignant 
de mon heritage sans mi apeler de nouel ce n est pas cas de crieme 
se ie l esrace sans rasseoir neporquant 
s eles furent assizes par iustice tout fust ce 
en derriere de mi ie paierai amende de saus 
se ie sui hons de poeste et se ie sui gentix hons 
l amende est de liures car ie doi requerre a 
le iustice que ce qui a esté fet en derriere de mi soit 
rapelé et osté et il le doit fere et fere bonner les parties 
presentes et se cil qui a mi ioingnent bonnent 
sans iustice et sans mi apeler ce ie m en perchois ancoisqu 
il ait esté de tel bonnage en saisine an et ior 
se ie l esrace ie ne meffes nient ou se ie uoil ie m en 
puis clamer de nouele dessaisine et se ie les esrace 
puisqu eles y aront esté an et ior cil ara action de 
soi plaindre de nouele dessaisine de mi et conuenra 
que elles soient rassises auant toute oeure et puis sera 
li ples sor le propriete se ie ne uoil que les 
bonnes soient toz iors ou le resaizine sera fete 
toutes gens qui requierent bonnage le doiuent auoir 
et poent bien les parties se eles s acordent 
bonner sans iustice maisque ce ne soit en diuerses 
segnories ou il ait plusors segnors car en deuise de 
plusors segneurs li tenant ne poent bonner sans les segneurs 
apeler neporquant il a plusors uiles en le 
conte tout soit ce qu il tiegnent d un segnorage 
ou il ne porroient bonner sans lor segneur et s il 
bonnoient l amende seroit de saus et por 
ce se conuient il garder en cascunne uile selonc le 
coustume 
chil qui a le campart en autrui treffons toute 
le iustice et le segnorie apartient a lui par nostre 
coustume et qui ne fet de son campart che qu il doit 
il quiet en saus d amende et si doit rendre le 
campart cil ne fet pas de son campart ce qu il doit 
qui emporte ses garbes anchoisqu eles soient 
campartees 
qui brise saisine de segneur s il est hons de 
poeste il doit saus d amende et si est tenus 
au lieu resaisir et s il est gentix hons et le saiseine 
est sor fief il est a liures d amende et 
est tenus a resaizir le liu mais se li sires saizist et cil 
n en set mot sor qui le saizine est fete si comme s il 
n est pas trouués a le saizine fere ou c on le face a 
se mesnie ou c on saisisse en derriere de li sans fere 
li sauoir s il brise le saisine et on l en ueut metre a 
amende il s en passe par son serement mais toutes 
uoies il est tenus du lieu resaisir 
qui trespasse le commandement son segneur 
si comme se li sires commande que une dette soit 
paiee dedens le terme c est a sauoir a l omme de poeste 
iors et nuis et au gentil home iors 
l amende de l omme de poeste est de saus et du 
gentil home de saus et tout ainsi est s il defalent 
de uenir as iors as quix il sont aiornés de lor segneurs 
li seriant le conte serementé sont creu de lor 
aiornement sans alliguer contre mais se li serians 
tesmogne qu il ne le trouua pas a l aiornement fere 
mais il le commanda a fere a se feme ou a se mesnie 
qu il li feissent sauoir se cil ueut iurer sor sains qu il 
ne sot riens de l aiornement il se passe de le defaute 
asses est aiornés qui se part de cort por continuation 
de ior et por ce que il ne uenoient a son ior 
ou que il ne contremande ou ensonnie se contremans 
ou ensoniemens y afiert il quiet en pure defaute aussi 
bien que s il estoit aiornés de nouel 
qui ua contre le deffense au segneur si comme 
se sires deffent en se tere ieu de des et aucun y ioue 
ou li sires deffent a porter coutel apointé ou aucune 
autre armeure molue ou arc et saiettes et aucuns les 
porte ou li sires fet aucunnes deffenses sanllaules 
quiconques contre tex deffenses ua li hons de poeste 
est a saus d amende et li gentix hons a saus 
mes autre coze est se uns gentix hons ua armés nule 
part en le conte hors de son fief car s il est pris il 
est a liures d amende 
en son fief pot bien li gentix hons tenir armes 
qui se doute et ses amis aueques li mesqu il ne mefface 
a autrui ains le fet proprement por son cors garder 
et deffendre comme por guerre aouuerte ou por 
manaces qui li ont esté fetes 
qui recete le bani de son segneur sor le hart 
il desert c on abate se meson et est l amende a le 
uolente du segneur soit gentix hons ou de poeste chil qui 
le recete s il set qu il soit banis ne il ne se pot 
escuser qu il ne le seust s il fu el liu la u li banissemens 
fu fes ou se commune renommee quort el pais 
de son banissement ou s il est de son lignage 
qui est pris alans en faus sentier ou caupant en bois 
ou soiant en bles ou en mars ou en pres s il 
est hons de poeste il est tenus au damace rendre et 
l amende de saus et li gentix hons saus 
qui entre en heritage par title de don ou de lais 
ou d acat ou d escange sans saisine de segneur il est a 
saus d amende s il est hons de poeste et s il 
est gentix hons et il entre en fief par un des titles dessus 
dis il est a liures d amende 
li hons de poeste qui doit droit cens au segneur 
a chertain ior ou a autrui de quoi il tient heritage s il 
ne paie a ior il est a saus d amende et aussi 
seroit li gentix hons qui tenroit heritage a cens mais 
s il doiuent aueines ou capons ou autres rentes de 
grain on n en a pas uzé de penre ne leuer amende 
mais oster pot on les wis de lor mesons se les rentes 
sont deues por le reson de masurages et se les rentes 
sunt deues por le reson d autres heritages li sires 
pot s il n est paiés les heritages saisir et aussi fet il 
les masures et fere sien toutes les yssues et toz les esplois 
des liex dusqu atantqu il sera paiés de toz les arrierages 
et se li sires ueut sommer ses tenans a 
ce qu il perdent les liex s il n est paiés de toz les arrierages 
il lor doit enioindre par deuant bones gens 
qu il aquitent lor heritages dedens an et iour et s il ne 
le font li sires pot penre les heritages comme siens 
propres et fere ent se uolente s il n est ainsi que li 
tenant fussent enfant sous aage ou li heritages fust 
tenus en doaire mais en ces cas pot li sires tenir 
les porfis de l iretage por le defaute de ses rentes dusqu 
a l aage des enfans ou le doaire le uiuant de le 
feme se li hoirs a qui li doaires doit uenir ne se trait 
auant por aquiter 
quant heritages est tenus en doaire et il doit 
cens ou rentes et li sires le prent en se main por ce qu 
il n est pas paiés li hoirs pot fere fere commandement 
a cele qui tient en douaire par le segneur de qui 
li heritages est tenus que ele l aquite dedens an et 
iour ele ne le fet de se fet morte comme a cel douaire 
et y pot li hoirs uenir par paier ce que li liex 
doit de uies et de nouuel et des arrierages il a bone 
action de demander les a cele qui en doaire le tenoit 
car qui tient en doaire il doit aquiter ce qu ele en 
tient ou renoncier a son doaire auantqu il y ait nul 
arrierage et tantost comme ele y ara renoncié li oirs 
y pot entrer comme en son heritage 
qui ne paie les uentes de l iretage qu il acate 
dedens iours et nuis entre gens de poeste 
se li acas est de uilenage il y a saus d amende 
aueques les uentes paier et se c est de fief entre gentix 
homes l amende est de saus mais s on laisse passer 
an et ior sans uentes paier li sires pot penre l eritage 
en se main por uentes concelees et se cil qui l aceta 
uent l iretage se c est uilenages il en pot leuer 
saus d amende et se c est fief liures 
se gentix hons tient uilenage et il meffet de ce 
qui appartient au uilenage les amendes sont d autele 
condition comme s il estoit hons de poeste c est a 
dire qu il se passe par petites amendes par saus 
des grans amendes par saus et se c estoit fief 
il paieroit sous et des grans liures 
uoz deués sauoir que par nostre coustume se 
gentix hons maint en uilenage il pot estre aiornés du 
ior a l endemain et se li pot on fere commandement de 
paier se il doit dedens iors et nuis et de 
toz autres cas il est demenés ainsi comme uns hons 
de poeste seroit exepté le fet de son cors car s il fesoit 
aucun meffet de son cors il seroit selonc le loi 
des gentiex hommes 
se hons de poeste maint en franc fief il est 
demenés comme gentix hons comme des aiornemens 
et des commandemens et pot uzer des francizes du fief 
qui porte faus tesmoins et en est atains il doit 
estre tenus en longe prison et puis estre mis en l esquele 
deuant le pille et si est l amende a le uolente du 
segneur et tout aussi est il de celi qui amaine les fax 
tesmoins a essient 
il est faus tesmoins qui dist a essient menchongne 
en son tesmongnage apres ce qu il iure por 
amor ou por haine por loier ou por pramesse ou por peur 
nus ne doit dire autre coze en son serement 
forsque uerite nis por son frere sauuer de mort et 
qui autrement le fet n est pas loiax 
qui nie ce qui li est demandé en cort et il est 
proué contre li cil qui nia est a saus d amende et 
si est atains de ce qui est proué contre li et s il est 
gentix hons l amende est de saus et s il ne pot 
prouer il pert se demande et si est l amende de 
saus et de saus s il est gentieus homs 
qui n obeist au commandement qui est fes de 
paier ce qui est deu dedens le terme qui est donés 
c est a sauoir iors au gentil home et iors 
et nuis a l omme de poeste se cil se reclaime por 
qui li commandemens est fes cil qui n a tenu le commandement 
s il est gentix hons est a saus d amende 
et li hons de poeste a saus et si doit on 
penre de celi qui ot le commandement por le dete 
paier et auant doit on fere paier le dete que l amende 
leuer car de le reson de le dete uient l amende mais 
s en trueue tant a penre que le dete et l amende soit 
paiee le iustice pot penre a un caup por le dete paier 
et por l amende 
se cil a qui le dete est deue se replaint a tort 
si comme se bons gages li a esté offers dedens le commandement 
et il ne le uaut penre ou se il ne uaut puis 
se dete demander por celi metre en damace ou il 
dona a celi respis puis le commandement il quiet en 
amende la u il seroit s il se replaignoit a droit 
li gage qui sunt pris por gentil home de dete 
doiuent estre gardé iors sans uendre s 
il n est ainsi que li gentix hons n ait mis pleges d ommes 
de poeste et que li plege aient por tenir plegerie 
baillié lor nans car en cet cas il ne les gardera s il 
ne ueut que iors et nuis 
quant un gentix hons baille pleges por se dete 
de gens de poeste et cil a qui le dete est deue ueut 
auoir nans de ses pleges et li gentix hons ueut baillier 
de ses nans au creancier il ne les penra pas s il ne 
ueut car il conuenroit garder les nans de son deteur 
iors et il n est tenus a garder les nans de 
ses pleges que iors et nuis mais se li pleges 
sont gentil home aussi bien est il tenus a garder les 
nans iors comme du deteur donques poés 
uoz sauoir se uns gentix hons baille pleges de gentix 
homes et il ueut baillier nans por ses pleges li creanciers 
les doit penre car li nant sunt d une meisme 
condition et aussi se uns hons de poeste baille pleges 
de home de poeste il pot bailler ses nans por ses pleges aquiter 
car li nant sunt d une condition et se 
li est hons de poeste et li pleges sunt gentix 
home se li detes ueut baillier nans por ses pleges 
encore les doit mix penre li creanciers car il n est tenus 
a garder les nans du dete que iors et 
nuis et il garderoit les nans de ses pleges iors 
quant li nant sunt baillié au creancier et il les a tant 
gardé que coustume done si comme il est dit 
dessus il doit monstrer par deuant bone gent a celi 
de qui il tient ses nans qu il uiengne a ses nans uendre 
ou qu il les racate et se cil ne les ueut ne racater 
ne aler au uendre li creanciers les pot uendre et est 
creus de le uente par son serement et se li creanciers 
les uent sans li monstrer ou auantque li tans de le 
garde soit falis cil qui les nans bailla a toz iors action 
en quel tans qu il uaurra de redemander ses nans por l argent 
et doit estre li creanciers contrains 
as nans fere reuenir ou a rendre le damace a celi qui 
les nans bailla tix qu il le porra prouuer 
or ueons des rescousses qui sunt fetes as signeurs 
qui prennent ou font penre en iustichant se li 
sires prent ou fet penre sor son home de poeste ou son 
cors ou du sien se li hons se resqueut ou il resqueut 
ce c on prent du sien il quiet en amende de 
saus et en tel maniere pot il fere le rescousse que 
l amende est a le uolente du segneur si comme se li 
hons met main par felonie a celi qui a pooir de penre 
en iustichant car moult fet li hons grant despit a son 
segneur qui son sergant li bat 
se le feme d un home fet rescousse ou se mesnie 
li hons respont du fet car il doit auoir tel feme 
et tel mesnie qui ne facent pas tel uilonnie au segneur 
c est a entendre dusqu a l amende de saus 
car se li hons n estoit pas el liu ou le rescousse seroit 
fete et se mesnie batoit ou uilenoit le preneur il ne 
seroit pas resons que li prodons fust raens por le meffet 
ains s en penroit li sires as persones qui ce aroient 
fet et se li hons les tenoit puis en son seruice qu il 
saroit qu il aroient fet le meffet li sires l en porroit 
tenir a coupable 
toutes rescousses qui sunt fetes de gentil home 
uers son segneur l amende est de liures et 
se li preneres est batus l amende est a le uolente du 
segneur et qui met main a son segneur par maltalent 
il pert quanques il tient de li et l a li sires aquis par 
le meffet de son souget 
bestes qui sunt prises a garde fete en damaces 
si comme en taillis ou en uignes el tans qu eles sunt 
deffendues ou en pres puis mi mars dusqu a tantqu 
il sunt fauquié ou en bles ou en mars doiuent 
saus d amende et le damace restaurer et les 
autres prises qui ne sunt pas a garde fete l amende est 
de saus et s il y a beste liee et ele ront son lien 
et ua en damace se cil qui le beste est ueut iurer sor 
sains que le beste rompi son lien et si tost comme il le 
sot il l ala querre il s en passe sans amende mais il 
est tenus au damace rendre que le beste a fet car le 
negligence d aucun ou le maluese garde n escuse pas 
contre autrui damache 
se uns cheualiers fet aucun fet ou amende appartiengne 
et il maine aueques li escuiers au fet fere 
por li aidier se li cheualiers traist le fet a li il garantist 
les escuiers qu il n en paient point d amende 
exeptés les cas de crieme car s il faisoient murdre ou 
omicide ou aucun autre cas dont on perde le cors et 
le sien il ne les garantiroit pas ains s en seroient tuit 
coupable cil qui seroient alé en l ayde du fet 
se cheualiers maine cheualiers il ne les garantist 
pas ne escuiers escuiers ains conuient que cascuns 
amende le meffet en se persone 
toutes les amendes qui sunt dites en cest liure 
de saus par le coustume de clermont ne sunt a 
uilenoeue en hes ne a sachi le grand que de deniers 
par le lonc uzage qu il en ont eu tout soit 
che qu eles soient des membres de le conte et a remi 
et a gournai eles sunt de saus et de deniers 
et en plusors autres uiles qui sunt as homes le conte 
mes les amendes des gentix homes ne celes des homes 
de poeste de plus de saus ne se cangent de le commune 
coustume nulle part en le conte 
bonne coze est que on queure au deuant des 
malfeteurs et qu il soient si radement pusni et iusticié 
selonc lor meffet que por le doute de le iustice li autre 
en prengnent exemple si que il se gardent de meffere 
et entre les autres meffes dont noz auons parlé 
ci dessus li uns des plus grans et dont li segneurs se 
doiuent penre plus pres de penre uengance si est des 
aliances fetes contre segneurs ou contre le commun 
porfit 
aliance qui est fete contre le commun porfit 
si est quant aucunne maniere de gent fiancent ou 
creantent ou conuenencent qu il n ouuerront plus a 
si bas fuer comme deuant ains croissent le fuer de 
lor auctorite et acordent qu il n ouuerront por mains et metent 
entr ax peine ou manaces sor les compaignons 
qui lor aliance ne tenront et ainsi qui se lor 
souferroit seroit ce contre le droit commun ne iames 
bons marcies d ouurages ne seroit fes car cil de cascun 
mestier s efforceroient de penre plus grans loiers que 
reson et li communs ne se pot soufrir que li ouurages 
ne soit fet et por ce si tost que tix aliances uienent 
a le connissance du sourain ou des autres segneurs il 
doiuent geter le main a toutes les persones qui se sunt 
assenties a tix aliances et tenir en longe prison et destroite 
et quant il ont eu longe painne de prison 
on pot leuer de cascunne persone saus 
d amende 
une autre maniere d aliances ont esté fetes 
moult de fois par les queles moult de uiles ont esté 
destruites et maint segneur honni et desherité si 
comme quant li communs d une uile ou de plusors 
uiles font aliance contre lor segneur en aus tenant 
a force contre li ou en metant main uilainement en 
lor segneur ou a sa gent donques si tost comme li 
sires s aperchoit que tele alliance est fete il les doit 
penre a force et s il les prent si tost qu il n i ait encore 
riens du fet forsque l aliance fete il doit punir 
toz les consentans par longue prison et raembre a se 
uolente selonc lor auoir et s il pot sauoir les quieuetains 
qui l aliance porcacerent si les fet penre et il 
ne lor fet nul tort car il ne demora pas en eus que 
lor sires ne fu honnis par lor porcas et por ce pot 
dire li sires que ce sunt si traitre et quant li sires les 
prent puis le fet qu il aront meffet contre li par 
l aliance fete tout li consentant qui sunt au fet ont 
mort deseruie se li sires ueut et ont perdu quanques 
il ont car il est clere coze qu il sunt tuit traitre a lor 
seigneur neporquant s il n i a home mort li sires s il 
li plest s en pot passer par penre le lor a se uolente 
et par eus tenir en longe prison et bon est qu il en 
facent tant que li autre qui le uerront s en castient 
por donner example as signeurs qu il se prengnent 
pres de pusnir et de uengier tex aliances si tost 
qu il uoient qu il naissent ou doiuent naistre par aucun 
mouuement ie uoz conterai qu il auint en lombardie 
il fu que toutes les bones uiles et li castel de lombardie 
furent a l empereur de romme en son demaine 
et tenues de li et auoit ses baillis ses preuos 
et ses sergens par toutes les uiles qui iustichoient et 
gardoient les drois l empereor et auoient esté par deuant li 
lombart moult obeissant a l empereor comme 
a lor segneur et auint que en l une des bones uiles 
auoit lombars rices a qui li baillis n auoit 
pas fete lor uolentes ains auoit fet penre un lor parent 
por se deserte et par droite iustice li lombart en furent 
meu par maluese cause et porcacerent malicieusement 
un home soutil malicieus et bien parlant cil 
par l ennortement de cix se mist en tapinage et ala 
par toutes les bones uiles de lombardie et quant il 
uenoit en une bone uile il enqueroit ou 
des plus fors de lignage et d auoir et puis parloit a 
cascun a par soi et lor disoit que les autres bones uiles 
s estoient acordees priueement qu eles ne uoloient plus estre 
en obeissance de segneur et que le uile qui ne 
s acorderoit seroit destruite par les autres uiles 
bones et seroit cascune uile dame de soi sans tenir 
d autrui et tant fist et tant porcacha cis messages 
qu il mist ans au porcacier et au cief de 
ans en un sor ior et en une sole heure toutes les 
uiles de lombardie coururent sus a cix qui estoient 
a l empereor et les prist comme cil qui ne s en donerent 
garde et quant il les orent pris il lor coperent 
les testes a toz et puis establirent en lor uiles tex lois 
et tex coustumes comme il lor plot ne onques puis 
ne trouuerent empereor qui cest fet uengast ne adrechast 
et par che poés uous entendre que ch est grans 
perix a tox segneurs de soufrir teles aliances entre les 
souges ains doiuent toz iors corre au deuant si tost 
comme il se poent percheuoir et fere uengance selonc 
le meffet si comme i ai dit dessus 
grans meffes est d autrui metre a mort et doit 
estre le iustice aspre et crueuls comme de trainer et 
pendre celi qui le fet neporquant on pot bien metre 
a mort autrui en tel maniere c on ne pert ne uie ne 
membre ne le sien en menieres le premiere si 
est quant guerre est aouuerte entre gentix homes et 
aucuns ocist son anemi hors de triues ou d asseurement 
le seconde si est de tuer autrui sor li deffendant 
mestre autrui a mort sor li deffendant est quant 
aucuns ne se done garde c on le doie assalir et on 
l assaut par haine ou par roberie ou a le requeste 
d autrui par loier se cil qui en tel maniere est assalis 
uoit qu il getent a li sans merci caus qui portent 
peril de mort et est si apressés qu il ne se pot 
metre a garant il li loist a li deffendre et se il en 
soi deffendant en met aucun a mort on ne l en doit 
riens demander car il le fet por le mort esquiuer et 
s il est apelés en iugement sor cele ocizion il pot bien 
uenir auant et atendre droit maisqu il puist bien 
estre proué qu il le fist sor li deffendant si comme 
dit est 
quant uns hons est assalis en caude mellee de 
poins et de pies tant solement sans armeure dont on 
puist metre a mort et cil qui on bat por soi deffendre 
trait aucunne armeure et en met aucun a mort 
de cix qui l assalirent il n a pas bone reson de dire 
qu il l ocist sor li deffendant car il ne li loisoit a li 
deffendre que de poins et de pies puisqu il n estoit 
assalis d armeure dont il ne pooit estre trais a mort 
donques qui ainsi met autrui a mort il doit estre 
iusticiés 
qui amessure son souget por auoir amendes 
de plusors cas li souges s en passe par son serement 
qu il en ont bien fet ce qu il doiuent et orrés les 
cas es quix il poent passer par serement li premiers 
cas si est quant aucuns qui a trauers met 
sus a aucun qu il en a son trauers emporté se cil 
a qui il met sus ueut dire qu il en a bien fet ce qu il 
dut par sen serement il s en passe quites et deliures 
mais bien se gart qu il n entre en connissance n en 
niance ains son serement car il aroit au serement renoncié 
si comme s il disoit   i ai paié mon trauers  
ou   ie ne quidoie point deuoir de trauers  s il 
disoit une de ces cozes il ne uenroit pas apres a serement 
car s il disoit   i ai paié mon trauers  et on li 
nioit il conuerroit qu il le montrast par proeues et s 
il disoit   ie ne doi point de trauers  il conuerroit 
qu il deist reson por quoi et qu il meist le reson en 
uoir s ele li estoit niee mais il porroit dire tele reson 
qu il en seroit creus par se foy si comme s il disoit 
  ie sui clers  ou   ces denrees sunt a clerc ou a 
gentil home ou a persone preuilegie et sont por lor 
uzer  de tex resons seroit li acuzés creus par se 
foi et s il disoit   ie n en quit point deuoir de trauers  
il renonce au serement et se doit paier le 
trauers et l amende car ses quidiers ne l escuse point 
du meffet car cascuns qui mainne marceandise doit 
enquerre les coustumes des liex par la u il passe si 
que il puist paier ce qu il doit sans emporter les drois 
du segneur 
uoirs est que clers ne gentix hons ne doiuent 
point de trauers de cozes qu il acatent por lor uzer 
ne de cozes qu il uendent qui soit creu en lor heritages 
mais s il acatoient por reuendre si comme autre 
marceant il conuerroit que les denrees s aquitassent 
du trauers et des caucies et des tonlix en le maniere 
que les denrees as marceans s aquitent et ce que i ai 
dit des trauers i entent de toutes manieres de paiages 
et de tonlix car tout soit ce que les recoites ne soient 
pas onnies neporquant toutes manieres de redeuances 
doiuent estre demenees selonc le coustume dessus dites 
fors en tantque qui emporte trauers et en est atains 
l amende est de saus et du trauers rendre et 
qui emporte son tonliu ou se cauchie l amende est 
de saus 
li secons cas dont li accusés se passe par son 
serement est quant aucuns sires acuse son tenant 
qu il ne li a pas payé son chens a iour en tel cas 
se li acusés ueut dire qu il en a bien fet ce qu il doit il 
s en passe par son serement mais bien se 
gart qu il n entre pas en connissance ne en niance car il 
renonceroit au serement si comme i ai dit dessus de cix qui 
sunt acusé de trauers emporté 
li tiers cas dont li acusés passe par son serement 
si est quant aucuns sires acuse son tenant qu il 
ne li a pas paié son campart si comme il doit se li 
acusés ueut dire qu il en a bien fet ce qu il doit par 
son serement il s en passe s il le fet en le maniere que 
i ai dit des autres cas dessus sans entrer en connissance 
ne en niance et sans alliguier autre reson que 
le serement et ainsi de toutes rentes deues qui renouuelent 
cascun an se passe li acusés par son serement 
qu il en a bien fet ce qu il dut mais quant il s en est 
passés une fois par son serement de celi cas dont il 
s est passés il ne s en pot pas passer une autre fois 
car s il s en passoient toz iors li segneur en porroient 
estre moult damacié par les tricheurs qui meteroient 
poi a eus pariurer por estre quite de lor redeuances 
et de lor meffes 
pierres si camparta a un sien tenant une piece de terre 
et commanda a son tenant qu il li amenast 
garbes qu il y auoit de campart car de droit 
commun cascuns est tenus de mener le campart de son segneur 
tout auantque le remanant et li tenans 
carca les garbes dessus dites et les mena en le grange 
de son segneur et quant il les conta il n i en trouua 
que et quant li tenans uit ce il dist a son 
segneur   sire il me faut une garbe de uotre droit 
ie ne sai s ele m est queue ou s ele m est mescontee 
mes ie le uois requerre et larrai ici mes queuaus et 
me carete dusqu a tantque ie l arai aportee  a ce 
respondi pierres qu il ne le uoloit pas ancois uoloit 
qu il li amendast ce qu il ne li auoit pas paié son campart 
si comme il deuoit et comme il li auoit commandé 
et sor ce se mirent en droit a sauoir s il y 
auoit amende en tel cas il fu iugié qu il n i auoit point 
d amende par le reson que li tenans meismes s acusa 
auantqu il se departesist de le grange et uoloit aler 
querre le garbe ancoisqu il emmenast ses queuaus ne 
se carete mais se li tenans en eust mené ses queuaus et 
se carete sans soi acuser hors de le grange et sans 
le congie de son segneur l amende y fust et par ce 
pot on entendre que les amendes sunt establies por ce 
c on se gart de meffere por peor d auoir damace mais 
cil n a pas tres bonne conscience qui lieue amende de 
coze qui n est pas fete malicieusement tout soit 
ce c on l en peut leuer par coustume en plusors cas 
pierres aresta les denrees de iehan por ce qu il 
li metoit sus qu il emportoit son trauers a ce respondi 
iehans qu il l auoit paié a un sien seriant et le 
nomma et apres quant pierres li ot nié il s en uaut 
passer par son serement et sor ce se mirent en droit 
a sauoir se iehans auoit renoncié au serement por ce 
qu il auoit dit qu il l auoit paié il fu iugié que iehans 
ne s en passeroit pas par son serement ains conuerroit 
qu il prouast le paiement par prueuues et par cel iugement 
pot on entendre que qui se ueut passer 
par serement des amessures dont on se pot passer par 
coustume on doit dire tout simplement   i en ai bien 
fet ce que ie dui  et adonques il s en passe 
une fois si comme i ai dit dessus 
pierres et iehans si auoient en un grant teroir 
le campart la u il auoit moult de tenans et de si 
lonc tans comme il pooit souuenir li tenant auoient 
mené li campart de ches liex en une grange et la partissoient 
pierres et iehans si comme il s acordoient 
moitie a moitie puis auint que pierres ne uaut pas 
que li tenant de ces liex menassent plus se moitie de 
campars el lieu ou il l auoient toz iors mené ancois 
uoloit qu il le menassent en une meson qu il auoit hors 
du teroir et hors du fief dont li campart mouuoient 
a ce respondirent li tenant qu il n estoient pas tenu a ce fere 
ne amener ne 
le uoloient fors ainsi com il l auoient acoustumé de 
mener et se li dis pierres ne uoloit pas c on le menast 
en tel lieu plus il le menroient quel part que 
pierres uaurroit el teroir du quel li campart sunt tenu 
il fu iugié 
que li home ne le menroient pas hors du teroir et 
qu il offroient asses 
li quars cas de quoi li acusés se passe par son serement 
si est quant li sires demande aucunne defaute 
d aiornement et li aiornemens ne fu pas fet a 
se persone ancois fu commandé a se feme ou a se mesnie 
ou as uoisins de l aiorner qu il li deissent qu il 
fust a tel ior par deuant son segneur se li aiornés ueut 
iurer qu i ne li fu pas dit il se passe de le defaute 
tant de fois qu il sunt ainsi aiorné 
mais commander lor pot li sires qu il metent tex gens en lor ostix 
qui facent sauoir les aiornemens et s il ne le font li sires 
pot leuer d aus amendes du commandement trespassé 
et se li seriant qui ont pooir d aiorner dient par lor 
serement qu il firent l aiornement a se persone li 
aiornés est en le defaute ne ne s en pot escuser par 
son serement mes se il est fet en son ostel en la maniere 
dessus dite il se passe par son serement et 
tout ainsi est il des gentix homes qui sont aiorné par 
pers par reson de fief se li aiornemens est fes a se persone 
il ne s en pot escuser mes s il est fes en son 
ostel en le maniere dessus dite il se passe de le defaute 
par son serement 
li quins cas 
si est quant li sires met sus aucun qu il li 
a se saizine brisie et le saisine fu fete en derriere de 
celi qui le brisa se li acusés ueut iurer qu il ne sot 
riens de le saizine il se passe de l amende de saisine 
brisie mais toutes uoies doit il le liu resaisir 
pierres proposa contre iehan qu il li auoit brisie 
se saisine par quoi il uoloit qu il resaisesist le liu et 
qu il amendast ce qu il li auoit se saisine brisie a ce 
respondi iehans qu il ne sauoit riens de saizine 
car ele ne fu pas fete a li ne en se presence et ce uoloit 
il iurer et sor ce se mirent en droit s il s en passeroient 
par son serement il fu iugié que iehans s en 
passeroit de l amende de saizine brisie par son serement 
puisque li saisine ne fu pas fete a li ne en se presence 
mais il seroit tenus au liu resaisir et le resaisine fete 
s il le brisoit puis il querroit en l amende 
de saisine brisie car adont ne s en porroit il escuser 
bien se gart qui fet autrui damace en bles semés 
ou en mars ou en bois ou en pres que cil qui y est 
pris damace fesant est tenus a rendre tout le damace 
qui est proués par l aparance du lieu tout soit ce que 
cil qui y est pris n ait pas fet tout le damace anchois 
le firent autre gent qui n i furent pas trouué car se 
cil qui y est pris ne rendoit que le damace qu il a fet 
presentement donques aroit il grant auantage d aler 
en meffet que toutes les fois qu il n i seroit trouués 
il seroit quites du damace et ainsi porroient estre 
moult de bien essillié et por ce est bone le coustume 
que cil qui y est trouués rende tout le damace et l amende 
mais l amende est simple c est a sauoir de 
saus et en tex liex y a de saus et deniers 
et en tix liex y a de deniers selonc le coustume 
du lieu 
et en tele maniere porroit estre fes li damaces 
que l amende seroit de saus si comme qui 
emporteroit despuelles ouurees comme ble en gauele 
ou en garbes ou ble fauquié ou bois copé et en tele 
maniere l en porroit on porter c on le tenroit a larrecin 
si comme qui l emporteroit par nuit a queual ou 
a carette ou autrement dusqu a le ualue de saus 
la coustume des damaces qui sunt fet en uignes 
se diuersefient en tant de liex c on n i pot metre droit 
commun es amendes ancois en conuient uzer selonc 
le coustume de cascun liu car cil qui est pris es uignes 
et ne prent des roisins que por son mengier se passe 
en moult de liex par un denier et en tix liex y a par 
deniers et por ce conuient il garder le coustume de 
cascunne uile en ce cas mais qui emporteroit en uendangant 
por fere uin ou por fere uergus par nuit 
dusqu a le ualor de saus ce seroit larrecins et 
doit cil qui est pris en tel cas estre iusticiés comme 
larres et s il en emporte si poi c on ne l ose iugier a 
larron si est l amende de saus quant il l emporte 
par nuit 
cascuns pot penre en son heritage ou fere penre 
celi qui il y trueue meffesant commentqu il tiengne 
heritage de signeur ou en fief ou en uilenage mais 
se le prise est fete en ce qu il tient en uilenage il le 
doit tantost fere mener en le prison du segneur de qui 
il tient l eritage et doit requerre au segneur qu il li 
face restorer son damace et adont li sires doit demander 
a celi qui est pris se c est uoirs dont cil qui 
le prist l acuse et s il le connoist il doit fere rendre 
le damace a son tenant par estimation de bone gent 
et s il le nie il conuient que cil qui le prist en son 
uilenage le proeue par li et par un autre et s il le 
proeue ses damaces li doit estre rendus et li pris est 
en amendes au signeur l une si est du meffet 
et le seconde si est de le niance dont il est atains et 
se cil qui en ceste maniere prent en ce qu il tient en 
uilenage ou fet penre s il metoit le pies en se prison 
ne il esploitoit du meffet comme iustice et ses sires 
le sauoit a qui le connissance apartient tout ce qu il 
aroit fet seroit rapelé et si amenderoit a son segneur 
ce qu il aroit uzé de le iustice et seroit l amende de 
saus fust gentix hons ou hons de poeste 
se cil qui est trouués en damace se resqueut a 
celi qui le prent tout soit ce que cil qui li heritages 
est le prengne il y a amende de saus mais 
l amende est au segneur de qui li heritages est tenus 
et se le rescousse est niee il le conuient prouer a celi 
qui le prise fist en son uilenage par tesmoins 
et se li rescoueres s en ua en rescouant malgre le preneur 
li preneres le doit moustrer a son segneur et 
li sires le pot siuir por s amende et por sa rescousse et 
por fere rendre le damace a son tenant mes se li 
sires ueut porsiuir le connissance en apartient au segneur 
desoz qui cil qui fu pris est couquans et leuans 
et se li sires en qui iustice le prise fu fete ne le ueut 
porsiuir por ce ne lera pas cil qui le prist en son uilenage 
a celi poursiuir de son damace 
li sergant de cascun segneur qui sont establi 
par foi ou par serement a garder iustice sunt creu de 
lor prises et des rescousses qui lor sunt fetes mais que 
ce soit contre persones des quix le rescousse ne pot 
monter que iusques saus d amende car se 
uns gentix hons estoit acusés d un sergant qui li eut fet 
rescousse et li gentix hons li nioit il conuerroit qu il 
fussent sergant a prouuer ou un loial tesmoing 
aueques un sergant por ce que le rescousse du gentil 
home porte liures d amende et il n est pas 
resons que une sole persone soit creue de si grant coze 
en tesmognage 
