en l ennor de la trinite qui est une en deite . 
des yy  cele annee  ai ie ma pensee ordenee  par quoi ie puisse rime fere  dont len sache les fais retraire qui sont en cest monde auenuz  einsi com les ai retenuz . 
en celle annee que i ai dist  a boniface se rendist de la coulonne iaque et pierre . 
ne ne remaint pierre sus pierre en nulles de leurs forteresses  dom il orent de granz destresses . 
einsi commenca cil la guerre qui deuoit metre pais en terre  
et nostre sire ihesu crist si le moustra par son escrit  quant il a saint pierre fist metre s espee ou fuerre  entremetre ne li lessa pas de bataille . 
mes on ne prise hui une paille nul commandement que diex face . 
celui dont ie di  boniface  saint celestin  son deuantier qui pere estoit par droit sentier  si mena par son latinier que du tout le fist resinier  et se mist ainsi en s office . 
par art  par fraude et par malice fu il fait com de leu pastour . 
puis prist de milice la tour e en fist seingneur le marquis son neueu  sanz estre requis n a roumains  donc courrouciez furent  
et puis apres il li tolurent . 
cele annee  ne plus mains  cheminerent a romme mains  
hors du pais  
hors de leur terre murent por le pardon aquerre . 
tel i ala en bele guise qui s en reuint en sa chemise  
cheualiers  barons  clers  prouuoires y aloient com folz a foires . 
ensi nous a pris au lardon boniface  par son pardon  qui estoit au temps de lors pape . 
fist a maint clerc lessier sa chape  houce et cotte et sercot en gage lessier pour l escot  dont il perdirent geu et rire . 
ci se trouuerent en l empire hebergiez en lieu dou royaume  en leu de couste sus le chaume . 
lors alerent plusors a romme qui retornerent mains preudommes qu i n auoient deuant esté  
et cil qui furent arresté a romme puis n en retornerent et auec l argent demourerent  dont le pape en fu plus riche . 
icele annee mouche et biche recurent a grant compaingnie en la terre de lombardie charlle  le frere au roy de france  qui s en aloit pour fere aidance en calabre au roy de cezille . 
en lombardie mainte uille recust en pais me sire charle  mes a florence ot tel bataille des guibelins encontre lui  
mes il auoit auecques lui les guelfes de toute la terre  qui si li ont fourni sa guerre qu il prist florence au quart iour  ce fu le siege et le seiour . 
receu a grant honorance fu me sire challe a florance  
si fist les mesons quatre et quatre des guibelins toutes abatre  dont florance fu afeblie . 
a ceuz du pais ne plust mie  et ce cele chose seussent  francois dedenz entré n eussent  
mes qui a francois deuz pies donne  de prendre quatre s abandonne  
et tel coustume francois ont que ce que par guerre prendront uerser le font  qu en n i reuele  c est coustume qui n est nouuele . 
a toulouse et dedens rouen bien pert et perra encouen  
mes encore flamens si tiennent leurs forteresses et maintiennent . 
et ancoisque nule en cheoit  le comperra  le quel que soit . 
en amour et en amistie de florence  cele cite  parti charles a grant honnor  
et l ennorerent com seingnor . 
de la uint a la uielle sainne  ou len li fist la feste plainne  
et trestuit encontre li uinrent  les clez de seinne li rendirent . 
n onques mes il n auoient fet tele feste com li fu fet  
ne si large  ne si pleniere ne fu faite ca en arriere . 
et par leurs tres granz acointance l empereris a demourance la demoura quant enfant ot  et si ot quanqu ele auoir uot . 
a son uouloir fu si seruie qu il en furent toute leur uie tenuz por bons e pour loiax et amez de touz les roiax . 
puis l ont esprouué et apris  car quant les lombars furent pris el royaume du roy de france  il orent tost lor deliurance . 
por quoy  
car celui qui bien sert  par droit son louier en desert . 
ainsi le firent li lombart  
par tel engin et par tel art en sont il amé soir et main  biau seruise trait pain de main . 
de la cite la uielle sainne mistrent il une grant semainne ancoisqu il fussent dedens romme . 
de leurs despens ne fas ie somme  
mes quant entrer a romme durent  tuit cil de romme si s esmurent  chascun endroit soi  ce fu uoir  por mon sour charle receuoir . 
le pape meismes tant fist que de son palez en issist et en la bouche le besa et ioingnant de lui assis l a  
mes ce ne fu pas de cuer fin  si com apparust en la fin . 
le mal que il auoit ou cors cacoit et mist le biau dehors . 
me sire charle en sa compaingne auoit maint filz de chastelaingne  la i fu le conte d aucoirre  ausint le conte de sancoirre  et mon seingnor de chasteillon o maint tref et maint paueillon  et le conte ausint d armingnart o mainte saete et maint arc  ausint le conte de ioingni . 
de la aler ne se faingni  si maintenoit molt bele court . 
mon seingnor iehan de harecourt estoit le mestre connestable et sire d ostel et de table . 
maintes foiz charles secourust  mes au retorner il mourust . 
ie n en di plus  ce fu damage  car il estoit et preuz et sage . 
challe  le bon roy de cezille  uint a romme  dedens la uille  et auec lui son grant barnage  ou il trouua de son lingnage . 
puis a la sisiesme iornee fu la chose si atournee que les francois firent lor moustre a saint iehan du latran oustre . 
la compaingnie si fu grant  car francois estoient engrant de me sire charle honnor fere . 
si furent a la moustre fere huit mile francois  touz en armes . 
s en furent faites maintes lermes de pitie  par les ex getees des gens qui les ont regardees  
de la noblece la trouuee auoit chascun ioie doublee . 
au departir de la moustree fu la chose apareilliee  mon seingnor rogier de lorie ot par mer la cheualerie  
en son temps si bien il le fist que par lui furent desconfist ceulz par mer a qui se prenoit  tel fortune li auenoit . 
me sire charles et sa gent  tuit armé acesmeement  par terre uot son chemin prendre - a nagier en mer ne uot tendre - mes tant en huit iors en ala qu en terre de guerre auala  en cezile  contre fedri . 
il est uoirs  si comme le di  de lignage cousins estoient  et ensemble si guerreoient . 
faire le fesoit l apostoile  que cuidoit auoir la merele . 
mes  dieu merci  
ce pas n auint  ne diex ne l uolt ni ne l couuint  
car ie di uoir quant ie m apense  molt remaint de ce que fol pense . 
au pape en la fin mescheu  car en cuidant fu deceu  qui plus couuoite et plus pert  len le uoit souuent en apert . 
boniface  en couuoitant l argent  en la fin en fist tant que il perdi cors et auoir . 
il se pensa comment auoir pouist le tresor des prelas  et les uolt auoir en ses las . 
a romme un concile manda et a touz prelaz commanda qu a lui uenissent sanz desroy . 
mes de france le nostre roy de ses prelaz si ordena que a romme nul n en ala . 
et quant tout ce uit boniface  ne sot pas bien lors que il face  tantque par les religions a fet ses amonitions a ses prelas  commentqu il aut  qu il uiengnent a lui sanz defaut  soit a cheual ou soit a pie . 
les prelaz n en furent pas lie  qui apris ont et mons et uax a cheuauchier les graz cheuax . 
mes de ce ne firent il force  le grain lessierent por l escorce . 
a l apostoile contredirent et au roy trestouz obeirent - la charrue deuant les beus - com de dieu et de leur foy creus  et au temporel se retindrent  
l esperituel deguerpirent et renierent lor seingnor  dont il firent lor deshonnor . 
mes lor foy n estoit pas sor mote ne sor pierre  
ne pierre flote dedenz paris lor sermonna  qui ce bon conseil lor donna  et si les trait a sa cordele qu i lessierent lor apostoile . 
por ne firent une pomme  
si firent de paris lor romme  ou saint pierre onques ne sist . 
leur mauuez cuer fere lor fist quant il renierent lor pere et romme  qui de touz est mere . 
quant charles entra en cezile  maint chastel prist et mainte uille  car dant fedri  qui la estoit  a deffense po se metoit  por ce que de son lignage iere . 
mouuoir n en uost auant n ariere  ainz li menda que il feist tout ou pais que il uousist  que ia contre lui il n iroit ne de riens ne le desdiroit . 
por ce  iusqu au fart de meschines  furent la les uilles uoisines rendues a mon seingnor challes  sanz fere guerres ne batailles . 
et fedriz  qui mal s i contint  en ses fortereces se tint et lessa tout son pais corre  ne en riens ne le uost rescorre . 
quant me sire karles ce uoit  conseil a pris que il enuoit au roy fedric un sien mesage  qui il deist le sien mesage . 
le mesage a fedric uint  car ainsint fere li couuint  ce fu un nain - robert ot non petit de cors  sage en non  et auec le conte d aucoirre estoit alez en celle terre . 
li mesagier fist son deuoir et dist    fedric  il est bien uoir que mesage ne doit auoir mal de nului ne receuoir . 
si te uueil mon mesage dire de par celui qui est mon sire  charle de france et son barnage  qui te requiert son treuage de toute ceste region  
car a toi la succession n est pas  ne ne puet auenir . 
des francois la t estuet tenir  qui pieca l ont par guerre aquise du commandement sainte yglise  
a eulz en apartient l onneur . 
francois en sont li droit xxx  
et se nul droit auoir i cuides  il couuient que ses chastiax wides et que es chans combatre uiengnes et com cheualier te maintiengnes  non pas com hom enprisonné  . 
einsi le nain l a resonné et requis de bataille fere  ou par force le feront trere de ces chastiax  de ces mesons  car trop i a de grans seisons demouré comme oisiax en mue . 
  si est bien droiz que te remues pour l air auoir nouuel et prendre  et que te uiengnes a karl rendre  . 
fedric quant le mesage oui  il ne fu pas molt esioui ne ne se pot tenir de rire . 
au naim a commancié a dire    dont fus tu nez et de quiex genz  
es tu cheualiers ou sergenz  
charles  qui ici t enuoia  son temps malement emploia quant par tel personne despite m a esté sa uolente dite . 
se touz celz qui sont en s aide te resemblent  di li qu il wide tost le pais  et la contree  car de mal eure i fist entree - et honte en aura et uergoingne - quant il a empris tel besoingne com d encontre son sanc aler . 
si li uausist miex reculer que plus ca uenir en auant . 
molt tost li ert mué le uent qu eu as de prosperite en meschief et aduersite  li fol ne doute iusqu i prent  
por fol tieng celui qui emprent la chose qu il ne puet fornir  miex ne se puet hons parhonnir . 
charles si a la chose emprise  mes au parfaire est la mestrise . 
endroit de moi ie n en ai soing  
mes ceulz li faudront au besoing qui l ont en cest afaire mis  car il ne sont pas urais amis . 
si n a pas ci bon seiourner  car quant cuidera retorner  de toutes pars iert si enclos qu endurer ne porra les cops . 
naim  biax amis  tu t en iras  a me sire challes diras qu a seingnor le tieng et cousin  si li requier qu a son uoisin n a son ami chose ne face  dont enuers moi de riens mefface . 
bien le lerai esbanoier  
mes uers lui ne ueil guerroier . 
uoit et uiengne par le pais  ie ne serai ia esbahis  
esbatre s en uoit par les chans  car sages sommes et sachans por nos fortereces garder . 
di li qu i porra bien tarder de retorner en douce france . 
or li di  naim  que il s auance  . 
ce dist fedriz en auenture  mes il dist la uerite pure  car ancoisqu il fut retourné  furent francois mal atorné a courtray  dont par tens feron mention quant en point seron . 
le naim dou retourner pensa  et fedriz de bien s apensa  car il a le naim miex monté que tel est sire de conte  et donné de riches ioiax  car le nain trouua il loiax en son mesage et en son fait . 
et por ce fedriz li a fet et courtoisie et honnor  et plus encor por son seingnor . 
len dist que por le cheualier baise la dame l escuier  
et por ce que fedriz trouua le naim sage et esprouua  a lui honorer entendist . 
len doit entendre ce qu il dist  non pas qui cil est qui parole  car molt souuent une parole dist un biax hons  qui n est pas bonne . 
aussi de petite personne ot len souuent bien grant sens dire . 
len ne puet pas le sens descrire d un hons  s il est biax par dehors  car le sens est dedens le cors  et le cuer est sa mansion  sanz auoir nule aception . 
einsinques le naim s en reuint  et tout ainsi comme il couuint  a son mesage raconté  si se loua de la bonte que dan fedric fete li ot . 
et quant me sire charle l ot  a guerroier sa gent ensaingne  
mes petit i ot de gaaingne  car les chastiax carnis estoient et les citez riens ne doutoient dont len les peust asegier  
si n estoit pas molt de legier prendre  car fortune clochoit et l iuer ausint aprouchoit . 
l annee yy et zz de france furent li commun esmeu por aler en flandres . 
de ce ne fu pas li roys tendres au prumier  mes au derrenier en fu il lasches et lanier . 
si est bien droiz que il s en plaingne  car il auoit en sa compaingne france  poito et picardie  aniou  champaingne et normendie  bretaingne  thoreingne  borgoingne  toute la terre de gascoingne . 
mes toute iceste compaingnie n i fist qui uausist une alie  car loys  li quens d enneuers  les amis au roy mist enuers par dons et en autre maniere  si comme il fu ca en arriere trouué par plusors gentilz hommes qui le dirent comme preudommes au roy et encore en apert  mal se queuure qui le cul pert . 
et ainsint nos gens riens ne firent  mesque par les chans se deduirent  
et li roys si sonnoit ses cors par les forez  chacanz les pors et les oisiax qui sont uolages . 
et flamens prenoient ostages  
leurs uilles serrent et restraingnent  a mort metent quanqu il ataingnent  
ci ne les tient on pas por folx . 
mi sire iaques de saint polx si fu cause de cest outrage par coustume  par mal usage qu il uot en flandres aleuer  
ce fist les flamens esleuer . 
par auarice et couuoitise la guerre fu en flandre mise  et furent les francois a burges mors de nuiz et mis a deluges dedenz leurs lis  sanz deffiance . 
ce firent il au roy de france  sanz desfier touz les ocirent . 
ainsint de flandres s en issirent celz qui eschaper uis en purent  
autres genz ne les secoururent . 
si fu en un ior et un main toute flandre mis en la main des flamens si com deuise  
si n i ot le roy ne iustice dedens flandres  ne seingnorie . 
et si fu bien close et garnie  si en furent flamenc seingnor  le petit comme le greingnor  par l usage de lombardie einsi se torna la mestrie . 
cele annee desus nommee  auoit de grant gent assemblee deuant la cite de palerme . 
charles ce fist en peu de terme et par armes i atendi qu a lui la cite se rendi  et son fet ainsint entreprist que autres plusieurs chastiax prist . 
mes toriors ne pot ainsint fere  car uenuz li est un contraire d une chaleur qu el pais uint  fontainnes tairir en couuint  douces eues troubles uenir et grosses mouches auenir plainnes de uenin et d ordure . 
qui poins estoit de leur pointure il les couuenoit a mourir  que riens ne l en pouoit garir . 
ainsiques uint ceste tempeste qui ne lessoit cheuex en teste ne destrier nul qui ne fust mort . 
si en fu challes molt mains fort  a cel meschief fu amené quant son ost n ot dont estrené  fust de destrier qui fust de pris . 
si i fu adont entrepris que il ne sot que fere doie . 
et adonc fedriz li enuoie un mesage qui li a dist que il widast sanz contredist  ainzqu il soit prest sanz demouree d auoir bataille ordenee . 
quant charles oui la nouuele qui ne li fu mie molt bele  si ot honte de refuser et graingnor honte du ruser  si se porpense que il face  mant que fedric en une place trouuer pouist et lui ensemble . 
ce li manda  si com moi semble  que pendant icele iornee que deuoit estre l asemblee la gent d entr euz por batailler qu ensemble pouissent parler . 
ce fu le conseil que il prist  
et ainsi comme il le requist  fedriz l en ot et otroia . 
nus d eus conseil n i enuoia  mes a po de gent assemblerent endui les princes et parlerent . 
si a dist fedriz et conté a charles le bien  la bonte du pape qu enuers lui auoit . 
et quant me sire charles uoit l entencion qu enuers lui ot  esbahi fu et ne dist mot . 
fedriz a charles reuelé  moustré escrit et seelé  comment le pape l asoloit et comment les francois uouloit metre a mort  a occision  et tout a ceste entencion en puille les auoit fet traire  si que nul n en puist retraire de son pooir de ses liens  
et ocis des syciliens feussent trestouz sanz requeuure . 
  c estoit l amor et la bone euure por quoy  sire  uenir uous fist  que tuit i fussiez desconfist quanque uous estes  route a route . 
et uous estes au point  sanz doute  s au besoing ne uous prenez garde  n il n est chose qui uous en garde . 
uous n auez cheual en estable  l air ne uous est pas couuenable  n auoir ne poez uos secours  uous ne poez fouir le cours . 
nous sauons les pas  les passages  si demorrez por les ostages  au uous a le pape pris  . 
adont fu charles entrepris  car l excommunication uit et puis l assolution du pape qu a fedriz fesoit  
comme esbahiz si se taisoit . 
en apert l escommenioit  et puis empres li enuoioit s asolution seelee . 
ceste uoie auoit controuuee et ot  por francois metre a mort . 
  ma conscience me remort   ca dist fedriz    ie m en deliure  . 
et puis li iura sus le liure des euangeles qu ainsi iere    si est fet en ceste maniere de uous metre a mort le marchie  . 
adont fu charles a meschie  car ce auoit mandé et escrit l apostoile par son xxx si couint fornir et plegier la pais que karles fist ogier  au frere au roy de saint denyse . 
  plus pres m est char que n est chemise   c a dist fedris mon seingnor charle    lessons ester bataille et si retornons a acort  endroit de moi ie m i acort  biau cousin  por la uostre amor . 
et se le pape en fet clamor  lessons son crier et son braire  
ia por lui ne lerons a braire nostre proufist  commentqu il aille  
il n iert ia tel qu il nous assaille . 
si sui  sire  prest d acorder  
si com uous uoudrez recorder  ie tendrai la uostre ordenance pour auoir pais a ceulz de france  si que de grant et de menor aiés cestui ior fet honnor  . 
quant karles uit l umilite de fedriz et la uerite et la grant loyaute de lui  si s est ioint lors plus pres de lui et se baisierent en la bouche . 
ainsint l un a l autre se touche  et iurent que leurs pais feront ne plus en guerre ne seront . 
si ont acordé qu en cezille fedriz n aura chastiau ne uille  mesque par maniere de garde  
et ainsint le conseil regarde que dant fedriz cele tendra iusqu atantque len li rendra une autre terre en heritage . 
et de ce deuoit il l omage fere au roy et ses successeurs  et du royaume les honneurs et le non de roy delessoit  et roy et seingnor connoissoit li roy karles a touz iors mes  sanz aler contre lui iames . 
fortereces  chastiax  citez a fedriz touz au roy quitez  
riens n i dust auoir que son uiure . 
ainsi durent estre deliure  et a ce chascun d eulz s encline . 
si en ot fedric la saisine por garde et la prosperite au roy  
si sont en amiste torné qui furent anemi  riens n est qui uaille bon ami . 
et por ce que ce fust plus ferme  faire en durent un poi de terme mariage les deuz parties  
en pais ce sont einsi parties . 
et le pape ceste chose a esprouué  mes fere n osa autre chose ne contredire . 
si se tenoit il bien de rire quant il ot failli a son esme  
de grant duel est tourné en pesme quant ne fu fete sa pensee que son mau cuer auoit pensee de la noble cheualerie . 
mes a celz cui diex donne aie ne puet au derrenier nul nuire  et len dist que cil ne puet fuire qui les talons a breulez . 
et maintes genz sont reculez d acomplir leur mauuez penser  por ce que le contrepenser leur pensee  qui est senestre  ne leur delesse a fin metre . 
ci ne pot le pape parfere ce qu il cuidoit des francois fere . 
charles ne uolt plus seiorner  ancois pensa du retorner . 
quel merueille  
a chascun oisiau est toriors son ni le plus biau . 
mes au torner de dant fedriz perdi charles l empereriz  iehan auec de harecourt  qui mestres estoit de sa court  et maint autres de maladie  qui sara les nons si les die . 
ainsi en france s en reuint courroucié  
fere le couuint . 
de sa fame  que perdue ot  se conforta le miex qu il pot . 
cel an de yy et zz s assemblerent tuit li commun des uilles de flandres et firent  ancois dis ie mes  contrefirent en flandres un roy de nouel par orgueil  bobance et reuel . 
onques mes tel forsenerie ne fu de tele gent oie  qui lor propre seingnor lessierent et un uilain roy esleuerent et tournerent une conte de fet  sanz droit  en royaute . 
si orent roy  mes raatiau  car il n ot cite ne chastiau  
por ce fu mau fondé sus pierre . 
lor roy qu il firent ot non pierre  un gras uilain  felon et grant  et ot seurnon de tisserant . 
courtois estoit  larges  iolis  por ce fu il a roy eslis . 
mes les iolis ne font pas tout  il se metent plus tost au bout por fuire qu emmi pour combatre . 
s en furent flamens folz et natre qui d un chetif et d un uilain firent lor seingnor souuerain  et foy baillierent et fiance de lui fere obediance et d auec lui mourir et uiure . 
si en furent bien de sens yure quant il li firent tel offerte  damage i ont eu et perte . 
et li roy  plain de non sauoir  leur pramist aussi  ce fu uoir  qu il les garderoit sanz meschief . 
mes il leur menti  par mon chief  
son pooir ne si pot estandre  
si ne pot ce qu il pramist rendre . 
bien i parust a mons em peure  ou flamenz fuirent com lieure  et lor roy deuant  tout le cours  qui ne lor pot fere secours  qui ainsi pramet et ne solt le cuer de son ami se tolt  
chascun tost ordene et deuise  mes au parfaire est la mestrise . 
lor roy ne lor pot a fin metre  por ce fu il fol de prametre . 
en cel temps d incarnation orent entr euz contention cordeliers  
car li uns uouloient propre auoir  car il se douloient por ce que poi len leur fesoit de charite  
l autre disoit  des cordeliers la grant partie  qu a ce n acorderoient mie qu il eussent prosperite  mes uouloient en pourete uiure  si com l ordre l ordonne . 
a ce le pape lor ordonne  et leur a dist par tel maniere    uous alez auant et arriere  noncant de ihesu crist la loy et por croistre la nostre foy  qui est ou monde refroidie  car len ne quiert hui que boisdie . 
len n a cure de preescheurs  mes losengiers et lobeeurs ont lor cheuance au siecle toute . 
les religions len deboute  et puisque le temps se desuoie  il couuient que len les poruoie selonc ce que le temps se change . 
uous alez nus piez et en langes entre uous  et por ces prelaz estes molt traueillez et laz et ce que doiuent fere faites  ne d eulz merciez uous n en estes . 
il ne font que boiure et mengier  
uiure uous estuet a dangier . 
ouiz n estes ne escoutez  mes escharnis et deboutez  il ont la char et la toison  a uous defaut il la foison . 
plus granz cures metent en armes au ior d ui qu i ne font es armes  des granz robes  des granz atours . 
mercennier sont  non pas pastours  car il ne quierent que la lainne  le proufist ont et uous la painne . 
pastours sont  mes c est pour elz pestre  dont maint sont qui ne seuent l estre  
et uous estes lor chapelain  mes au paier uous sont uilain . 
et nature couuient il uiure  
por ce uous couuient a deliure que ne me soit de uous nié riens que uous aiez esparnié  
et en presant le m aportez et de l emploier ne doutez  car uostre proufist en ferai et mon honnor i garderai  
le chant  le faiz portez du ior . 
et ces moinnes ont le seior  groz et graz sont et bien rentez et uoient que uous dementez de uostre uiure  et ne uous oient . 
il couuient que uisitez soient et que de leur grant habondance len uous face aucune pitance . 
dismes ont et maladeries  si sont plainnes lor abeies  et ont granges et priorez ou diex est molt pou aourez . 
si couient que len les retranche  por ce qu il ont uers uous main clanche  . 
quant ceste nouele ont oui  li frere en furent esioui  quelque semblant que chascun face . 
trop bien cuident que boniface lor ueille aumosne et grace fere  
mes il ne pense qu a lui traire toute l espargne et moisson . 
aussi prest com lieure en boisson aparaillié fus d eulz aidier . 
si furent pris en lor cuidier . 
  or tost  seingnors  ca  cel auoir molt bien uous renterai de uoir  . 
et celz tantost li aporterent tant d argent qu esbahis en ierent ceulz qui la furent  li riche homme  et de l auoir et de la somme . 
quant l argent uist et tint le pape  il n a pas poour qu il li eschape  
si leur a dist    par saint germain  
uous n aurez ne hui ne demain cest argent  
porchaciez de l autre et retornez en uostre piautre . 
ou auez uous pris tant d argent  
pas ne uous tieng a bone gent . 
cest argent  cest tresor auez par les genz que uous deceuez  
de princes  de clers et de lais prenez uos testamenz et lais  dont uous auez la grant peccune . 
bonne uille n a il nais une ou ne soiez mis et plantez en toute la crestientez por auoir executions . 
toutes autres religions ausi auez com en despit . 
cil qui sa foy ment et guerpit ne doit nul preudomme louer . 
n auez uous toz uoulu uoer pourete et obediance a ihesu crist et contenance  
uous uous uoulez mal atorner quant au siecle uoulez torner . 
l escripture uous en argue par celui qui tient la charrue et puis derriere soi regarde . 
ie tieng uostre gent a musarde  
escripture et droit uous reprent ausi com le chien qui reprent ce qu il a geté de son cors . 
or tost de ceenz alez hors et uostre ordre bien maintenez  a ce qu auez si uous xxx  
soiez a pourete amis  car ainsint l auez uous pramis . 
por trente solz  por uint  por dis prametez aus genz paradis  mesque a ese soient li frere  
les piez auant  la teste arrere  en paradis les metez sains qui sont de mauuestiez touz plains . 
l escommeni uous absolez  
ainsint tout le monde afolez par truffes et par burelures . 
auez chiez uous les sepultures dont poures sont prestres curez  si leurs brebis auez curé et ceulz qui sont de uostre site  qui ainsi ne s en iront quite . 
trestoutes ordres mendiens  estiuiax  solers a liens  uisiterai  commentqu il aille  et du grain osterai la paille  et qui pramet et point ne solt le cuer de son ami se tolt . 
uoer si est de uolente  mes soldre c est necessite  . 
ainsint perdirent lor auoir . 
si tieng touz celz a non sauoir qui moustrent le leur en apert . 
en ces cordeliers bien apert  qui por ce lor tresor perdirent  car a l apostoile le dirent  de toz a paiz cil qui se tait  et qui respont si a le plait . 
cele annee fu lombardie de richeces molt apourie por ce que nul n aloit a romme . 
ci prelas mist le roy lor bomme  
si n oserent passer les mons . 
lors commancierent leurs sermons a fere cheualiers en france  
si perdirent leur audiance clers  si furent mis auant lais  et sus diuinite les lais  les buez derrieres la charrue . 
cest arguement si s argue tout droit xxx dont le clergie est auillé et torné deuers la main pote . 
et ce fu de par pierre flote qui dedenz paris commenca a sermonner  ancois tenca  car son sermon tencon sembla . 
ie ne sai ou son tieuste embla  car en bible ne fu pas pris . 
et toutes uoies assez apris auoit de sens et d escripture  et bon sens auoit de nature  
mes l ordre de cheualerie ne requiert pas preescherie . 
mes le monde si se bestorne qu il couuient que clergie se torne du tout a faire le fet d armes  
nul n i a qui pense des armes  les bestes si sont sanz pastor . 
nul n i pense qu a bel ator et biau aparoi par dehors  et l ame lessent por le cors . 
et por ce couient il et faut que uiegnent du tout en deffaut les membres  puisqu eles n ont chief . 
de fin en fin  de chief en chief  ie n i uoi au ior d ui yglise qui ne soit a ceste fin mise  qui prumier n ait paié diziesme  double dyziesme cinquantiesme . 
et tout se part et si se font  car celz qui le prennent n en font uers sainte yglise leur deuoir . 
les receueeurs ont l auoir  et le roy a le nom de prendre  
mes qui bien i uoudroit entendre  le conseil le roy prent et part  et le roy a la mendre part . 
mes le roy ne deust plus estre enfant  
assez pouist connoistre qui li donne ou pain ou pierre . 
se le roys uousist bien enquerre  il trouuast tost que si sergent si ont le plus de son argent  qui en font les riches manoirs  dont ie ne sai s il seront hoirs  car len uoit trop petit auoir bonne fin tresor et auoir qui est aquis mauuesement . 
en cel an  au commancement  ne s estoient pas entramans ne les francois ne les flamans . 
au noir lyon la fleur de lis prist la terre deca le lis et deserita de touz poins  
ainsi lor eschapa des poins . 
et droit le ieusdi absolu li quens d artois lor a tolu de lor gent une grant partie entor furnes  cele nuitie  ou en cheuauchant s encontrerent . 
il ne besierent  n acolerent  ne ne firent chancons ne dances  mes des espees et des lances au prumier s entresaluerent  qu il ne se tindrent  ainz uerserent  aus estoiles et aus chandeles  de leurs heaumes les estanceles ueoit on clerement saillir . 
tuit furent pres a assaillir et au combatre preuz et prest et de rendre a chascun son prest  car de chascune part estoient bone gent qui se combatoient . 
de nuit fu fet cel grant assaut dont l un recule l autre saut . 
li uns si uersent et trebuchent  et li francois montioie  
huchent et l autre partie s escrie    saint iorge la cheualerie   
maint poing  maint pie  mainte ceruele maint cheualier uersé de selle  maint destrier a terre gesir  maint courcier qu en ne pot saisir uoit on fuiant  qui n auoit mestre  
car tout a destre et a senestre  tout estoit plain de mortuaire . 
la ueissiez crier et braire  tant i auoit grant chapleiz . 
fors furent flamenz enueiz  d autre partie les flamanz  et auec eulz les alemanz  ont les francois fort contresté . 
et orent pris et arresté phelippe d artois par uigor  dont au rauoir ot grant labor et grant doulor et grant hachie . 
mainte personne trebuchie y fu de uigueur et de pris . 
un baron alemant l ot pris  phelippe de artois  ce fu uoir  
son pere i mist force au rauoir et de nouiers mon seingnor mile . 
le chambellant de tanquaruille par force d armes i fist tant que il prist tantost l alemant qui tout pris l en cuidoit mener . 
bien se sauoient asseurer  de lances  d espees  de dars se feroient de toutes pars . 
mes quant cel alemant fu mort  aus flamans fu grant desconfort  et en furent fort esmaiez  qu il estoient forment plaiez  
n onques puis ne tindrent centainne qu il perdirent lor cheuetainne . 
par la defaute de lor chief tornerent il tuit a meschief  dont les francois se resbaudirent et de tel part les rasaillirent  en tele guise  cele nuit  que a cui qu il plaise ou ennuit  il les couuint arrier retraire . 
si torna lor fet a contraire  car cele nuit  a l auespre  la perdi la force le pre  
et quant il fouir s en cuidierent  francois arriere les tournerent . 
le quens d artois  le bon robert  si le fist c onques lor haubers ne leurs armes ne lor ualurent  
si conquis et desconfiz furent et si fortune lor torna que peu arriers en retorna de uint mile qui s asemblerent . 
einsi le diziesme paierent destriers  palefrois et frisons  
de hernois et de garnisons illuec francois largement prirent  dont leurs cors  lors uilles garnirent . 
seignors  de guerre ainsi ua  se l un prent  l autre riens n a  
fortune sus chascun se mue  
et qui bien est ne se remue  car tel cuide l autri auoir qu il pert son cors et son auoir . 
l annee yy pristrent flamens conseil entr euz de guerroier le roy des frans . 
et le roy lor fu si soufrans  si cortois et si debonere que de riens ne lor uolt meffaire en plain ne en champ ne en rue  
mes la courtoisie est perdue  car li flamenc n en seuent gre . 
monté furent en haut degre . 
ie ne sai se il descendront  mes il dient qu ainz se uendront et que leur char iert bien uendue  ainzque soit morte ou retenue  
et dient que point n asaudront le roy  mes il se deffendront auec lor roy  le tesserant  
ne cheual n auront  ne ferrant  ancois se combatront a pie et lor pais tendront em pie et en estat  sanz auoir honte  car chascun si se tint por conte  
ne plus n i paieront seruage  ainz deffendront lor heritage . 
si ne doiuent estre hais  se il deffendent lor pais a bone cause et resonnable . 
ie ne sai se c est bien ou fable  mes li royaus sont d un acort que les flamens en ont le tort  et dient qu a la reaute ne firent onques loiaute  mes toriors porchacié nuisance aus royaus et au roy de france et ont donné le leur et mis por fortraire au roy ses amis . 
et bien i parust d odouart qu il traistrent deuers leur part  cuidierent  par un mariage . 
mes le roy des frans en fu sage  qui au conte le contredist  
et l autre partie redist que les flamens en ont le droit . 
ie ne sai qui croire orendroit  mais ie tieng fol celui qui cuide  et droit a bien mestier d aide . 
flamens  en cel an  se garnirent de garnisons  ce qu il pouirent . 
es fortereces sont retraites leurs genz et de batailles prestes  
et par le pais ont fet fosses longues et larges  et granz et grosses  por fere les genz trebuchier dedenz les fosses et uerser  et si que siege en leur pais n i pouist estre du roy mis . 
einsi ce sont il apresté que plus lor grant soutiluete que lor force lor a ualu . 
plaine de fange et de palu est en flandres toute la terre . 
n aimment pas la francois la guerre  car francois sont tost dissipé si ne combatent a sec pie  car trop sont norriz tendrement . 
en l ost auoit maint alement qui tuit estoient soudoier  
si les fesoit molt bien paier le roy pierres de leurs soudees  mes trop mal estoient poiees les genz deuers le roy de xxx . 
ce lor torna a grant nuisance  car qui bien poie bien acroit  
et de legier pas len ne croit celui qui pramet et ne sot . 
por ce le roy mie ne pot fere son uouloir des flamens  
car sa gent si sont mal parlans  et c est au roy trop grant laidure . 
s en poier meist bien sa cure  il n est ne tour ne forterece qui durast contre sa noblece  
mes il ueut a cele fin tendre qu il gaaingne tout sanz despendre et sanz trere lance ne targe mes plus despent auer que large . 
por ce li lo  se gaingner ueut  que il doint plus que il ne seut  car qui tout couuoite tout pert . 
cel an le bon conte robert ala sus elz de par le roy  qui tost nous tourna a desroy par orgueil et par grant bobance . 
sanz ferir d espie ne de lance  sanz espee et sanz faussart france mist tost a un hasart . 
ie di france  
ancois du monde la flor  si comme est a la ronde  mist il et la cheualerie a honte et a mort sanz folie . 
en cel an que ie di  sanz doute  se mirent li noble home en route por aler flandres guerroier  et auec elz maint soudoier du royaume et de dyuers pais  qui s en tornerent esbahis uers courtray . 
du reaume la flor uint toute appareillie a flor  borgoingne  cascoingne  champaingne  aniou  poito  celz de bretaingne de pycardie  de normendie toute la flor  la baronnie  la uindrent tuit apparaillié . 
deuant furent la gent a pie  arbalestiers qui bien le firent . 
a traire et a geter se mirent de deuz pars angoisseusement  et tant geterent uraiement que les saetes lor faillirent . 
les autres genz de pie se tirent auant  por l assaut enueir . 
la pouist on maint dart ueir et maint espie et mainte lance . 
la gent de pie forment s auance  si se tiennent serreement  
flamens assaillent durement . 
et li flamens fort se deffendent et au miex qu il pueent se uendent et les reculent a grant force . 
chascun de bien ferir s esforce  
et tant par force et par durte ce sont ensemble si hurté que les flamens conuint retraire . 
francois  qui bien le uoldrent fere  par uiue force les percierent  deuant et derriere les fierent - chascuns pense d onnor aquerre des flamens ont ionchié la terre . 
et si la gent de pie le fist qu auques les mistrent a desconfist . 
et quant la grant cheualerie uit afeiblie la partie des flamens  si ont dist entr elz    seingnors  regardez a uos elz comment nos genz de pie le font . 
flamens pres de desconfis sont . 
auant  
seingnors granz et menors  gardez que nos aions l ennor et le pris de ceste bataille . 
faisons retraire la pietaille  il ont tres bien fet lor deuoir  
or nous couuient l ennor rauoir  . 
le quens d artois ces mos a dist et pierre flote respondi    sire  encor n est il pas besoing que nous aillons deci plus loing . 
lessons aus genz de pie leur pris  car il ont tres bien entrepris et  se diex plest  bien parferont . 
se mestier est  molt tost seront secourus  car nous sommes pres  qui nous i bouterons apres  et les siuons petitement  
si prendront en nous hardement et cuer de bien fere et courage  . 
ainsi parla cil qui fu sage  mes de riens ne fu escouté  car li sages sont debouté  si comme il i pert chascun ior . 
si en uint tel honte a cel ior aus frans - ne sai par quel pechie que toz iors lor iert reprouchié . 
et quant pierre flote ot parlé  li quens d artois est outre alé  si se torna de l autre part et dist    pierre  se diex me gart  entre uous  gent de langue d o  a il toriors du poil du lo  . 
quant pierre flote l ot oui  si n en fu pas molt esioui  si dist    conte  que dites uous  
de traison n a riens en nous  
ancois serons toriors loiax  et auons esté aus roiax sans traison et sanz reprouche  
n en nous ne sai ie riens qui cloche . 
et au ior d hui l esprouuerez  que ia tant auant ne serez que ie ne soie ausi auant et que ne soie au chief deuant . 
mes en la fin chascun uerra a qui de cestui mescherra  quant nous ostons ce que diex donne  
le cuer le me dist et me sonne . 
or i alons  diex nous conduie  
 . 
adonc li quens d artois s escrie    retornez  gent de pie  rarriere  . 
adonc ueist on grant poudriere et de cheuax grant huieis . 
celz de pie furent esbahis quant arriers en les escria . 
chascun pense que mal i a et que d une autre part uenuz fussent flamanz qui retenuz eussent nos genz et mis a mort . 
si tornerent a desconfort et commancierent a ruser et les flamens a refuser et a elz ouurir et desioindre . 
adonc ne se uoudrent pas foindre les flamens por ralier eulz  
et celz qui furent orgueillex des francois a cheual se meuuent et nos genz a pie que il treuuent a terre uersent et trebuchent et   monioie  
 escrient et huchent . 
et flamens isnellepas ce sont torné deuers un pas deuers le liz  que il sauoient . 
adonc se rengent quant il uoient que cil a cheual uiennent seure . 
raliez ensemble en poi d eure se tindrent touz sus uns marez  
et les francois  qui sont engrez de conquerre pris et honnor  s asemblerent  
dont deshonnor auint au royaume et grant meschief  car il n en torna pie ne chief . 
les flamanz  qui le pas connurent  touz rengiez sus le pas esturent par leur malice et par leur art  chascun tenant son goudendart  leuez contre francois les ferz  
si com len atent les senglers  les flamens francois atendoient . 
ne passer a elz ne pouaient  car il couuenoit reculer celz a pie et par eulz passer . 
si se hurtoient et uersoient  des cheuax a terre uersoient  si ne pouoient redrecier ne uers les flamens adrecier  car entr euz s esturent contraire  celz a pie ne porent retraire  ne ceulz a cheual trespasser . 
si en couuint molt trespasser et morir d entr euz uoirement . 
autre n i fu l encombrement  
mes ausi com sengliers se tirent quant es fers aus flamanz se mirent  
tout ainsi la cheualerie uint en mares par sa folie . 
ce fu uoirs  et ne sont pas iengles  que les cheuax iusques as cengles se ferirent dedens la fange  ausi le priué com l estrange et le grant comme le petit  
de lor biau fet ainsi lor prist . 
et de tant comme il s esforcoient d istre  et tant plus rafondoient  
et quant l autre aidier cuidoit  chascun d elz arrier recheoit . 
si furent au trebuchier pris  ou perdirent honor et pris  ce qu il quidoient conquerir  car onques bien n i uit ferir cop de francois  ne de flamenc . 
mes de dieu uint cest uengement  qui lor moustra - c en est la somme que uictoire ne uient pas d omme mes de dieu  cil qui est es ciex  qui met a fin les orgueillex . 
ainsi par lor presumption furent mis a destruction d eulz en elz  
et plus i uenoient  de tant plus lor force perdoient  n il ne se pouoient tourner n auant aler ne retorner . 
quant flamens ont ce regardé  il ne se sont de riens tardé . 
au marez ce sont aprouchiez  a leurs bastons ont acrochiez les cheualiers qui la gesoient  
et tout ainsint com les tiroient  les demenoient a martire . 
onques nul n en uoldrent eslire ne prendre uif  ains les tuerent touz celz uis que il acrochierent . 
ancois di que ia mors estoient quant deffendre ne se pouoient . 
si di qu au mors - c est chose uoire non pas aus uis fu la uictoire  car elz meismes se desconfirent quant dedenz les marez cheirent  un desus et autre desouz . 
non pas un seul  mes auques touz se mirent a mort et a honte  li prince  li duc et li conte  a un cop et a un hasart  bien se mistrent ou col la hart quant il s ocirrent sanz bataille  trestout le bon grain  
et la paille demoura au royaume de france  genz non sachanz et genz d enfance  et le grain es marez dedenz  l un sus l autre  enuers et adenz  l un le pie haut  l autre la teste . 
sus les francois fu la tempeste  
a tas  a monciaus assemblez  aussi com len assemble blez et comme gerbes en aoust  gesoient il de bout en bout  ci uint  deuz cenz  ci quatre uins  uns en uns et autres souuins . 
a mort sanz cop ferir se mirent la ou il ueoient et uirent que chascun qui la s adrecoit cheoit ne plus ne se drecoit . 
mes chascun ainsi le fesoit  por ce que nul si ne uouloit soi retraire ne retorner  por ce que ne pouist torner n a reprouche n a uilenie . 
la mort mistrent deuant la uie  helas  
en lor hardi corage . 
orent l ennor sanz uasselage les flamanz  qui les regardoient comment entr elz s entretuoient . 
tel hardiece fu folie  
folie  
mes forsenerie . 
car de sens n ouurerent il point a cele heure ne a ce point . 
conte d artois  tu demorras  don france doit bien dire   las   qui auoies en toutes terres esté et forni toutes guerres  en puille  en kalabre  en cezille n auoit chastiau  cite ne uille qui ne parlast de ta prouece . 
encore dient il    que est ce que tex hons est ainsi finez  qui ne pot estre exterminez ne par nul assaut desconfit   
c est uoir  ce qu il ot il le fist  il ot uictoire et fu uaincu  et si n i ot percié escu  mes soi et les autres perdi . 
ausi son pere  ie le di  si se perdi a la macourre que nul si ne l en pot secourre  et auec celui la noblece de france et la plus grant richece . 
le filz en resembla au pere . 
a courtrai  france le compere de genz  de hernois  de cheuax . 
autant de bons en ronceuax  ce sachiez uous  ne furent mors  car cil uendirent bien lor mors  
mes celz ci piquiez demorerent touz mors  ne lor mort ne uengierent  n onques puis el ne fu uengiee . 
la chose est ainsi demouree  plus a perdu qui plus a mis  et les mors si n ont nus amis . 
a cel ior quant nous meschei  maint grant gentil home i chei  mello  renaut  iehan de brulas . 
chambellanc  ne te reculas  
tous uous meistes la corde ou col . 
me sire iaques de saint pol fu membre a membre tout derouz  
commencié auoit le courrouz par coustumes  par mal usages  dont a cortray recut ses gages  
et main haut homme  a grant mechie  qui moururent par son pechie . 
ce fu en iuignet la iornee que la feste est remembree saint beneoit  
beneicon fu tornee maleicon aus francois  car diex si le uolt . 
ne contrester homme n es pot  
contre dieu ne uaut nule force  et cil est fox qui s i esforce . 
la force lors ne fu pas lor  si morurent a grant doulor  et mains autres si s en fouirent . 
ie ne sai se lor honnor firent ou lor proufit ou lor uergoigne quant il uirent cele besoingne  
de ce ne ueill sentence rendre  miex uaut fouir que mal atendre et reculer por miex ferir . 
mes len redist    miex uaut morir a honnor qu a deshonnor uiure  . 
endroit de moy ie m en deliure  cil ne muert pas honnestement qui se tue escientement  
ancois le tieng a homicide . 
et celui qui la place uuide quant il uoit que riens ne puet fere  len ne li doit iames retraire n an mauuestie n a couardie  car en combatre a il mestrie  
et miex uaut un sage en bataille que celui qui fiert et qui maille . 
sens et force sont bien ensemble  mes force sanz sens me resemble  car d auenture ou testerie qui mie ne uaut une alie . 
quens de saint pol  quens de boulogne  quens de champaigne  quens de borgoigne  et de dyuerses nascions  qui retornerent les talons  il firent sens  non pas folie  quant ne lor porent fere aye  qui pot eschaper si foui . 
lors furent flamens esioui quant il uirent francois espars par le pais  de toutes pars . 
au gaaing ce sont adonné  des garnisons ce sont donné  d armeures a grant foison ont chascun mis en sa meson  
de riches ioiax et d auoir - ie le puis bien dire de uoir orent flamens et le conquirent  qu autres genz onques tant firent de grant gaaing a un seul ior . 
les destriers orent de seior  taqles  haubers et les espees les meillors  les plus esprouees  tuit furent ausi plain com quosse . 
sanz enterrer  sanz metre en fosse  des cheualiers  de damoisiax remaindrent les cors aus oisiax . 
s en furent flamens du leur riches  dont il sont larges  non pas chiches  
et maint homme en ont soudoier  car largement seuent paier . 
mes le roy - chascun si le triche en sa court auoit mouche et biche  qui durement l ont esmouchié . 
si lor a le roy tout couchié  si en demoura sanz argent . 
maint gentil homme en est sergent qui uait trotant a pie sanz lance . 
  he  
gentilz roy  que or t auance  pren de tes deuanciers memoire  met ton cuer en auoir uictoire  ne t atant mie iusques tant qu entr elz se uoisent degastant  car ce seroit fole atendance . 
il sont touz gent de porueance  
si ne deuez pas  sire  atendre qu il se ueillent a merci rendre . 
pensez deuez en lor mesfet et que encor n auez riens fet ne pris de uos genz la ueniance  dont francois sont a grant witance . 
ce poise moi quant ie le di  mes riens plus que le au xxx n a nul acort ne cordance n aura ia flandres a douce france  
ancois sera france uangiee . 
dur temps  dur ior et dure annee que cel meschief fu ainsi fet  
helas  
que t auons nous meffet  fortune  qui a mis enuers trestouz nos courans oliuiers  
oliuiers n auons ne rollanz  dont nous auons les cuers dolanz . 
chetiue gent et de pietaille des nostres ont leué la taille . 
de male eure fu l eure nee quant il pristrent tel charbonnee a creance  sanz riens paier . 
roy  le cuer auez eu braier  
penssés es fosses de courtray  ce poise moi quant le retray . 
la furent fais les granz deluges sus nos genz des flamanz de bruges . 
ioie en ont  si en font la moe et dient  roy  que de la ioue dormez  et celz de flandres ueillent . 
maintes genz si s en esmerueillent quant flamanz nous uont reprouchant . 
roy  la besoingne uet clochant  ne ie ne autre n i uoit goute  
l un tire auant  et l autre boute  et ce deuant si ua derriere  comme le gieu de la cyuiere . 
uous ne pouez estre sanz guile  
en bourc en i a et en uille  en uos chastiaus  en uos citez sont traitres - c est ueritez dont uous estes deseritez . 
pas ne uous tiennent amistez uos genz  sire  se diex n en pense  
trahiz estes - chacun le pense  car uers uous chascun se deuine par uos chaualiers de cuysine qui sont delez uous au couchier . 
se bien seussiez esmouchier  hors d auec uous les getissiez  et aueques uous eussiez genz de loiaute et d ennor qui ne uousissent deshonnor  et uengissiez uostre grant honte que flamens uous ont fet sanz conte et encore font de ior en iour . 
uos genz ne lessent a seiour ne ne finent de menacier  et uous ne fetes que chacier . 
ie croi  se les boys ne lessiez  que de uos plains lairez assez  car celz sont trespassez et mors qui au defendre estoient fors  dont mainte terre et maint pais en est demourez esbahiz  et mainte personne orfeline de courtray  qui mau nous deuine  et mainte dame en ueuuete . 
ce fu en iuingnet  en este  iour saint beneoit  ie le di  qui lors fu a un mescredi  une iornee molt amere ou maint enfant perdi son pere et mainte fame son mari  
la de mort nul n i fu gari . 
n onques n i orent cymetiere  mes comme cheuax en litiere demorerent aual les chanz  ou n i ot ni sonne ne chanz  ne sautier por elz n i ot lit  ne biere portee ne lit  n ofrande fete a chapelain . 
si demourerent en pelain les cors . 
si ne sai que ie die des ames  se eles sont en uie  c est en ioie ou en doulor  
de l une part a plus coulor qu i n a de l autre  si m en doute . 
en dieu tient ceste chose toute  qui uolt que la tante personne perdist de france la couronne . 
he  roy  onques ne fu tel perte  france des bons en est deserte . 
les couars  lasches et remis  sont demouré  mes les amis gisent as chanz  sanz auoir biere  
ne nul n est qui lor mort requiere . 
le prouerbe tient son lieu fort qui dist  qui est mort si est mort . 
c est mal fet  c est maluaise tache  
tout s enfoui  chascun se quache . 
merueille est que cuer ne uous fent . 
roy  uous iestes un oliffant  ce me semble  dont uostre force ne prisent uous genz une escorce . 
por bricon uous tient et lanier qui deussiez estre plenier et large  
mes comme pucele uous uoi  car ce qu en uostre orele uous metent chascun ior uos genz tout creez  ce que uos sergenz uous dient . 
roy  n es creez mie touz  car en mains est tricherie entor uous a mauueses herbes  
se elz mises fussent en gerbes et puis en une ardant fornaise  uostre royaume fust plus a aise . 
mes chiez uous tant conseil i a que uous perdez l xxx  si uous couuient tenir au trait . 
flamens uont tost et uous a trait  
sire  uous dormez de l oreille . 
len uous met de pessiaus en traille  quant mort est la bone paterne . 
de uessie uous font lanterne celz qui a destre et a senestre sont entor uous  
et l erbe pestre  sire  uous font  et de crois pile . 
non di pas pour hue de bouille ne pour de chambli sire pierre  
cil ont esté et sont com pierre uers uous entiers et urais et fermes . 
nequedent encor est si termes qu en france dure guenelon et por ce estes uous  sire  tendres . 
si en uiennent les granz esclandres dont uous en estes escharni  et uostre royaume desgarni . 
bien le uous ont moustré englois et les flamenz qui plusieurs fois uous ont moquié et deceu  
ce qu onques mes ne fu ueu  sire  au temps de uos deuanciers . 
mes uos bons amis et entiers sont enuers uous tuit enchieri . 
bien i parust a uitteri  ou les flamanz le feu geterent quant uostre gent lor ost leuerent  et uous i estiez present . 
en cele annee uoirement de uitteri uostre ost leuastes et en france uous en tornastes chacier es forez de biere . 
ceste chace iert au royaume chiere . 
chascun an prenez une trieue  
uous en prenez  mes nul n achieue ne ne met nule chose a fin . 
c est par defaute de cuer fin qui ne se ueut meller de guerre  car auarice si l enuerre  et couuoitise  sa compaingne  
si ne uoi nul qu il ne s em plaingne . 
autant font espee et hauberc a nos francois   comme chauberc peut labourer en terre mole . 
france est tornee en parabole et a grant honte et a meschief . 
si com dist  par defaut de chief  fole creance et couuoitise a france a confusion mise . 
he  
roy  genz auez a deuise par mer  gennes  uenise et pise  mes riens de bon ne pueent faire  car uous uoulez tout a uous traire . 
sans rien donner du uostre auoir  si n en poez honor auoir  car d auer n iert un biau fet  
mes le large toz iors bien fet  car touz iors uient de la largece pris  honnor  ualour et prouece . 
ainsi passa cel an en plour et en tristece et en doulour . 
et les francois s en retornerent  et les flamenz s aparaillierent por elz defendre au nouuiau temps . 
cele annee  si com i entens  fu l yuer grant et merueilleuz et a poures genz merueilleux . 
et les uins ausi preuz ne furent  
et celz mauuez marchie en urent qui en cel an les achaterent  
mauuez furent et trop cousterent . 
en cel an une grant estoile  deuers romme  toute nouuele apparust de grant quantite  qui redeuint - c est uerite toute petite et a neant . 
ce ne puet on aler neant  car len le uit communement . 
si dura trois mois uoirement  
mes a l entree du mois quart sa clarte torna autre part et deuint petite et oscure . 
ainsin quant si ua sa nature et ce mois de feurier auint  mainz clers desputer en couuint por la senefiance sauoir . 
mes cele n auint pas en france  ancois auint dela les mons  et assez tost le uous dirons  
mes tout ancois  une autre chose  por fere nostre annee close . 
la nuit de nouuel en cel an fist il si tres grant froit a pan que gelerent es tonniax . 
cel an moururent les aingniax  brebiz et autres bestes grosses es chanz et es teis et es fosses et es uilles et par dehors  
et en leurs lis trouuoit on mors les genz par angoisse de froit . 
et par tout tant de nef auoit c onques mes tant n en fu trouee . 
toute riuiere fu gelee par desus sentiers et chemins ou len charioit blez et uins  
et quant ce uint au desgeler  que clacons couint charier  tout ce que deuant elz trouoient uersoient outre et trebuchoient . 
lors fu mainte grant nef perie et mainte autre marcheandie  sanz metre ne fere requeuure  
c onques mes len ne uit tel euure  dont marcheanz deseritez furent du leur - c est ueritez et demourerent orphelin . 
cel an trebucha maint moulin qui tout yuer n auoit moulu  que le giel lor auoit tolu . 
si gaaingnerent moulins a uent plus qu i n auoient fet deuant  
en un an moulins a cheuax refurent lors en leur auiax . 
si gaaingna cel an qui pot et ne mie chascun qui uot . 
l annee yy et yy pour uengier le conte d artois  manda le roy de son bernage ce qu il ot  et de uasselage . 
si s en uindrent  deuant douay  
mes flamens n en ore esmay  ancois toz iors les atendirent . 
et assez de reprouches dirent aus francois  
puis distrent au roy que il alast deuant courtray es fosses sa gent peeschier  et puis qu il s en tornast couchier ou chacier es boys de biere . 
en tel guise et en tel maniere furent deuant douay francois comme l espace de deuz mois  
et puis une trieue ont bastie  qui ne ualust pas une alie  car tout fu a recommancier  et la pais tornee en tencier . 
tiex sont trieues aus flamans  il ne font qu esloingner le tans  por fere les francois despendre  
et nostre roy n i ueut entendre  ancois croit tout ce que len dist . 
cil qui le tesmoingne et le dist le uit  tout ainsi com le tonte  ce n est mie honor mes honte . 
helas  
tant cheualier i ot cui ceste trieue point ne plot . 
quant les flamens ont ueu entre elz passer  le cuer en lor uentre lor seign or de duel  de corrouz  car talentiz estoient touz de la mort leurs amis uengier . 
adonc n ot il que lesdengier et de maudire ceste trieue quant il uoient que riens n achieue . 
et a po se uont desgastant  car cil ennuie qui atant . 
assez pueent francois atendre . 
le roy si est et dur et tendre  durs aus siens et douz as estranges  dont ses gens se frotent aus langes . 
ie n en puis mes se il en uient honte  car ainsi le couuient  
et drois est que cil mal l en face qui le quiert et qui le pourchace . 
se le roy creust gent d estat  pieca eust eschec et mat fet aus flamans  mes il croit celz qui aus francois sont haynelz et qui sont aus flamanz amis  et ce a le royaume a honte mis . 
france est tornee en seruete  car francois n i sont escouté qui sont nez de la droite mere  
il sont au iour d ui mis arriere . 
en france n a que corretiers et unes genz qui sont ratiers  qui ne seruent que de pais fere por or et por argent atraire  
lor seruise est d oster la plume . 
en france a il or tel coustume que les roiax francois eslieuent celz qui losenges fere seuent  
s esteut que francois  les drois hoirs  engaient souent leurs manoirs et delessent lor propre terre  por querre en autre lieu la guerre . 
si se pert la cheualerie et demore hoqueterie  en france a tout plain d auoquas . 
les cheualiers de bons estas  qui france uoient trestourner et en seruete atourner  wident le pais et s en uont quant francois sont et frans ne sont . 
en icel an conseil d anglois a fet grant damage aus francois  car odouart ala et uint tantque trieues fere couuint . 
et ainsi fu la trieue prise que les flamens  tout a deuise  de douay hors se departirent  qu onc francois ne les contredirent  
mes parmi le grand ost passerent et ce que uodrent enporterent  cil qui ot perdu ot perdu  mes le gaaing ne sai ou fu . 
en cel an  si comme i entens  ot il grant corrouz et contens entre le roy et l apostoile  
si ne fu mie lor querele en petit de temps apaisiee . 
^M la court seoit en cele annee a arenge  cele cite dont boniface estoit né  
^M si en estoit molt amendee de ce qu il l auoit la menee  ^M sa court et touz ses cardinax . 
^M le pape enuers le roy fu max  ^M por ce que le roy ne lessoit a son concille qu il fesoit les prelas a romme uenir . 
^M et si les fist il couuenir plusieurs foiz et plusieurs iornees  ^M mes les uoies furent gardees sique ne pouist nus passer  ^M dont le pape escommenier uot touz celz qui ce n orent fet . 
^M et l escommeniement fet  ^M par les granz portes des citez fu mis a clox  c est ueritez  ^M que chascun le pouist sauoir . 
^M et le roy en sot bien le uoir  ^M si l en ennuia uoirement . 
^M sus lui l escommeniement prist il que le pape fesoit  ^M dont a ses genz se complaingnoit . 
^M et aucuns de celz qui l ouirent en apres tele chose en firent que li roy pas ne commanda  
^M mes apres celui l amanda qui le fist  
uous l orrez bien dire  ^M se uous ci apres uoulez lire . 
^M un cheualiers qui lors estoit - guillaume ot non de longaret preuz estoit de cheualerie et en soi auoit la clergie . 
sanz reson  mes sanz plus  por plaire au roy de ce que il uouloit faire  outre les mons si s en passa . 
ouec soi plusors amassa cheualiers de grant seingnorie  si s en passerent lorbardie et a romme dedens s en uindrent  mes illuecques pas ne se tindrent . 
mes il le firent por sauoir de cele sentence le uoir  conment le pape l ot donnee ne sus qui il l auoit getee . 
et quant il uirent et ouirent - que la sentence bien comprirent les mos le roy  de uille en uille  aueques des genz de sedille  dedens naples sont il uenu . 
tuit assemblé  grant et menu  a naples firent parlement comment prendroient uengement de l apostoile  qui sentence donnoit contre le roy de france  
et tantost  por le roy uengier  s acorderent touz sanz dangier . 
aus francois trestouz s acorderent  
puis apres lor uoie ordenerent et tant errerent  ce me semble  que pour argent  si com moi semble  donner aus portiers de l arenge mistrent il dedenz lor ensaingne  et ainssi entr elz acordee fu la chose  qu il ont l entree . 
molt de maus por argent se font et por argent mains se mesfont . 
ainsi les portiers se mesfirent quant le pape a argent uendirent  car bien certainement sauoient que celz pas le pape n amoient . 
toutes uoies li fu moustré  ancoisque le fet fu ousté  que il se gardast bien de fere chose qui au roy puist desplaire  car il estoit trop fort haiz . 
et le roy auoit ou paiz molt d amis  et de son lignage  qui bien li porroient damage faire s il au roy mesfesoit . 
mes cil force pas ne fesoit  car le pape ne cuidoit mie que nul osast faire enuaie encontre lui par nul pooir  
mes il fu hors de son espoir . 
si fu deceu par cuidance quant il fu pris du roy de france  ie di mal  mes de son sergent . 
le roy ne sauoit pas tel gent qu il deussent tel chose enprendre  
si n en doit on le roy reprendre . 
mes d autre part i ai oui dire que le roy pas bien escondire de ceste chose se pout . 
ie n en sai riens  mes diex set tout . 
mes le pape en fu deceu quant le cardinax n a creu qui de ce souuent l auiserent et plusors foiz li demoustrerent  mes fol ne doute iusqu il prent  apres fait tart len se repent . 
le pape ne doutoit  si prist  mes tart de son fet se reprist . 
dedens l arenge sanz peur cuida le pape estre asseur  mes en poi de temps fu changiee sa ioie et en doulor tournee  car a un ieusdi  sanz seiour  matin  bien po deuant le ior  dedenz arenge celz entrerent qui portes ouuertes trouuerent . 
si ne trouuerent contredist - car acordé estoit et dist et tout droit iusques au palez du pape uindrent sanz relez  c onques nus si ne s en prist garde  
car a chascun de celz il tarde qu eussent fet ce qu orent empris . 
la uindrent sanz estre repris . 
serreure d uis ne torele n i ualust pas une cenele  
tout fu a terre trebuchié . 
adonc ont crié et huchié tout celz qui par leenz estoient  mes soi deffendre ne pouoient  car tout entor furent souzpris  par dehors et par dedens pris . 
chascune rue fu garnie de pie et de cheualerie . 
le cri et le hu len ouait  mes nus hors saillir si n osait  
nus si n osoit dehors saillir chascun se doutoit maubaillir . 
si refu aussi alumee toute la uile et embrasee de torches  non pas de chandoiles  dont sailloient les estanceles . 
onques mes ne uit on fet tel . 
pris fu le pape en son ostel  nule deffense n i pot metre ne par porte ne par fenestre  de toutes pars fu bien gueté . 
einsi fu le pape reté . 
de son auoir  de sa richece fu fete cel ior grant largece sus toutes genz riches et poures . 
la furent ouers touz les coffres . 
ci pot on bien dire en apert  car qui tout couuoite tout pert . 
si li moustra len qu en tiex biens ne deuoit il reclamer riens  que por ce les tresors auoit qu a poures donner les deuoit quant il estoit eure et besoing . 
por ce li sachierent du poing celz qui la uindrent et entrerent  et par les fenestres ruerent les coffres plains d or et d argent  mestres en furent li sergent . 
de draps  de ioiaus et d auoir pouait qui en uouloit auoir  
et len i pouoit bien eslire de toutes pars sanz contredire  car onques apostoile ne fust a romme  ne qui tant eust  com lors en auoit boniface  
mes il en fu mis en espace . 
en grant temps auoit assemblé ce qui fu pris  non pas emblé . 
por quoy  
car il le uit et sot  cil qui le prist et cil qui l ot . 
s en furent les aumosnes fetes qu auoient esté retraites  por ce qu il n en uouloit donner et touz iors uouloit moissonner . 
si s en donnerent largement celz a qui ne cousta noient  
et si firent de l autri proie et d autri cuir large corroie . 
et einsi ua le monde et pent  l un amasse  l autre despent . 
quant le pape son auoir uist  que chascun en donna et prist et qu il ne le pot contredire  lors fu plain de courrouz et d ire et uers longaret s adreca  et si li a dist en deca  - sire clerc  ie le puis bien dire  guillaume longaret respondi  que onques plus n i atendi  cheualier sui au roy de france  qui sus touz roys a grant puissance 
