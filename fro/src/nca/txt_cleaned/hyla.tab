chi conmenche le uie de saint hylaire 
sains hylaires fu nés de tabathe de une uile qui pres est a yy liues 
d une chite de palestine qui gase estoit apelee il auoit pere et 
mere qui sarrazin estoient et qui les ideles aoroient mais il n 
ensiui mie 
lor loi ne ne tint lor creance ains 
fu le rose bele qui douche et souef ist 
de l espine ses peres et se mere l enuoierent 
en alixandre pour gramaire 
aprendre la aprist il et fu de molt bon 
engien si con iones enfes car adont 
estoit il encore de molt petit aaige 
molt estoit saiges de parler et de totes 
gens amés en s enfance et si creoit 
en nostre seigneur ihesu crist qui plus 
grans cose estoit que toutes les autres 
il n auoit cure de uanites ne de geus 
ne de luxures que li autre enfant demenoient 
ne ne s i delitoit mie 
ains estoit s entente et se uolentes 
de bien faire et d aler a sainte eglise 
adont en cel tempoire oi cil iouenciaus 
parler de cui li bons renons 
couroit par toute le contree d egypte 
et molt bons talens li prist de lui aler 
ueir el desert lors mut si ne fina 
d aler en l ermitaige si uint tantostqu 
il uit saint anthoine mua tout son 
abit et demora d apres lui yy moines 
por esgarder le maniere de se uie si 
uit com li sains hom estoit assiduelment 
en orisons et com il iert humles et dous 
a ses freres et com il les castioit qu il ne 
fussent souspris de mauuais uices 
et si uit que nule asprete de uiande 
ne nule enfermete n auoient brisiét 
ne empiriét le saint home si loa 
molt dedens son cuer cest afaire mais 
che que tant de gens uenoient a 
lui de diuerses enfermetes entrepris 
ne loa il mie car il disoit que bone cose 
n estoit mie de souffrir en l ermitaige 
les gens des cites a si grans 
tourbes et a si grant presse et se por 
ce ne fust li iouenciaus fust la demorés mais il se 
pensa que s il pooit il querroit 
liu plus solitaire ou il demorroit 
se uie sans tant de gent a ueir a se 
uolente dont s en reuint arriere auec 
moines qui estoient uenu uisiter saint anthoine 
quant hylaires li bons iouenchiaus 
reuint en son pais 
arriere il troua sen pere et se mere 
mors et dont prist chou qui leur 
estoit remes si en dona une partie 
a ses freres et l autre partie as poures 
n onques n en retint a son oes nule cose 
car bien li souenoit de le parole que 
nostres sires dist qui ne deguerpira 
toutes les coses qu il i a il ne porra 
mie estre mes desciples adont auoit 
sains hylaires yy ans de son aaige 
tant seulement et si l auoit ia nostres 
sires enluminé de se sainte grace qu il 
estoit saiges a ensiuir les conmandements 
de ses saintes escritures qant il ot 
tout departi et doné as poures chou 
qu il auoit si que nule riens ne li estoit 
remes il s en ala en une desertine molt 
solitaire qui estoit a le senestre partie 
de le uoie qui s en aloit en egypte 
toute le riuiere del nil yy liues en 
sus de le cite de gase la entra il tous 
nus ne n auoit uestu que zz sac tant 
seulement dont il couuroit ses menbres 
et une pel que sains anthoines li 
auoit donee che affuloit il por le 
froidure qant ses cors estoit tentés 
si com il estoit souuent car il auoit molt 
bel uiaire si com iouenchiaus si proisme 
et si ami li disent et noncherent que 
en cel liu ou il estoit arrestés auoit 
molt souent larrons et reubeors qui 
l ochirroient car la regions estoit la 
endroit habitee il despit les paroles 
qui ainssi li estoient dites et le mort 
qui auant li estoit mise por esquiuer 
et por escaper de le mort permanable 
la fu li bons iouenchiaus 
et fist son habitacle entre le 
mer et un palut qui la estoit en zz 
molt espoentable liu et molt orible 
ne ne mengoit onques dusc adontque 
li solaus estoit coukiés et adont auoit 
molt poure uiande car il 
ne mengoit adonques que yy escaloignes 
tant seulement et qant li 
deales uit que li ioulenciaus estoit 
arrestés el liu ou onques mais hom 
n auoit habité il fu molt dolans 
ne ne sauoit qu il peust faire car 
il ueoit que il estoit par lui uaincus 
ainsque li enfes eust aaige de pekier 
mortelment pour qoi il le peust sousduire 
ne decheuoir il estoit molt 
dolans et le mal qu il pooit faire 
n oblioit il mie car el iouencel metoit 
il pensees dont il n estoit mie 
acoustumés qui molt dolans en estoit 
et molt tristres or que faisoit li 
bons enfes de ceste cose il estoit 
molt corechiés a lui meismes qant 
il pensoit a nul delit terrestre dont 
se feroit del poing el pis tout ausi 
com s il peust les males pensees hors 
del cuer metre par cele bateure et si 
disoit a sa char meismes qu il le 
carcheroit del fais de famine et desine 
tantqu ele n aueroit cure de releuer 
et que il le iusticeroit si par caiures et par 
famines et par froidures et par bons trauaus 
qu ele ne penseroit anchois a l amande 
que a le iouenece ne a le folie 
dont conmencha li iouenciaus a mener 
si sainte uie et si dure que il ne 
mengoit se au tier ior non et au qart 
tant seulement pour soustenir 
sa uie dedens son cors et adont ne 
mengoit il se ius non d erbes et peut 
d escaloignes ades iert en orisons et 
looit nostre seigneur et si fooit et laboroit 
en terre pour herbes faire 
et por ce que li trauaus des oeures doblast 
le trauail de ses geunes et si 
faisoit uaisseles de ioins pour 
ensiuir le sentence de l apostre qui dist 
qui nient n oeure ne ne labeure si 
ne mangut point 
en ceste maniere et par teus 
geunes s atorna si li iouenciaus 
qu il estoit plus maigres de cors que 
nule creature adont auint une 
nuit qu il conmencha a oir criemens 
d enfans et baaillemens de bestes et 
muiemens de bues et plaingnemens 
aussi com de femes et plusors manieres 
de diuerses uois li sains iouenciaus 
sot bien et entendi que c estoient tot 
encantemenz de deale dont s agenoulla 
a terre et fist le signe de la 
sainte crois nostre seigneur ihesu crist 
enmi son front et puis reconmencha 
a resgarder decha et dela tout entor 
lui por che qu il desirroit molt a ueir 
en aucune maniere les uois qui 
l espoentoient le lune luisoit clere 
et resplendissans adonques et lors resgarda 
soudainement si uit uenir 
deuant lui une conpaignie de deales 
molt laide et molt noire et molt horrible 
sor cheuaus tous ardans et 
droitement sor lui uenoient et 
li iouenciaus conmencha tantost a 
hukier nostre seigneur ihesu crist por 
secors auoir et aie mais tantost 
conme il ot apelé nostre seigneur 
fu cele compaignie esparse et esuanuie 
dont conmencha li iouenciaus 
a loer nostre seigneur et graces a rendre 
ie ne uos aroie a pieche conté 
ne dit tous les agais ne les painnes 
que li deale firent et se ie toutes 
ces coses uos uoloie conter ne dire 
li liures et le matere seroient trop 
grans 
ne par quantes fois li apparurent 
demoiseles toutes nues 
beles et gentes la ou il gisoit 
et c estoit li deales en cele samblance 
et par quantes fois beles uiandes 
li apparurent deuant la ou il estoit 
destrois de grant famine 
a le fie li corrioient leu deuant 
et alloient la ou il estoit en orisons 
et werpil deuant lui trespassoient 
et a le fois li samloit que gens toutes 
armees trespassoient deuant 
lui et dont uenoit li uns toz armés 
aussi conme ferus parmi le cors 
si sambloit qu il deust lues morir et 
se laissoit cair deuant les pies del 
saint home et li prioit qu il li donnast 
sepulture li sains iouenciaus 
ne degerpissoit mie por che ses orisons 
ains auoit ades le chiere a 
tere baissie et qant il auenoit que 
se pensee li trestornoit par auenture 
a autre cose si com il auient maintes 
fois a nature humaine il saloit 
sus et acuelloit celui qui si se 
faisoit malade si le batoit de pies 
et de uerges molt durement tantque 
cil s esuanuissoit et tuit li autre 
aussi si qu il estoit deliurés 
ainssi estoit li iouenchiaus 
tenptés des deales par plusors 
manieres et en diuerses figures et bien 
saichiés que tres le sesime an dusc 
au uintime an souffri il les calors 
et les froidures et les pluies qui li uenoient 
en une cahute de ioins qu il 
auoit faite et au uintisme an fist 
il une cellete qui dusc a hui cest ior 
a en cel liu duré cele celle ot yy 
pies de le et yy de haut si qu a painnes 
s i pooit il drechier mais un peu estoit 
plus longe et se uos le ueissiés 
ele uos samblast mieus sepulture que 
maisonchele ne ne iut onques dusqu a 
se mort se sor un lit non de 
ioins fait a le pure tere et la uesteure 
que sains antoines li auoit donnee 
ne laua il onques car bien disoit 
que haire ne deuoit mie estre lauee 
et les saintes escritures retenoit li iouenciaus 
en se memoire et en se pensee 
et qant il auoit fait et dites ses orisons 
il uerseilloit et disoit ses psalmes 
tout autresi com se nostres sires fust en 
se presence deuant lui por che que 
longue cose seroit de raconter toutes 
ses uretus par ordre si conme eles 
auinrrent uos conterai ie un peu plus 
briement si que cil qui l entendera porra 
se uie retenir et aprendre se lui plaist 
apres che que li iouenciaus 
ot yy an dusc a menga 
li sains hom en ses trois ans 
de ces yy demi sestier de ferine dont 
il faisoit pulment por se uie sostenir 
et es autres trois ans ne menga 
il se pain sec non et sel et iaue 
et tres le an dusc au sostint 
il se uie d erbes et de rachines 
et tres le an dusc au 
ne menga il onques cascun ior que yy 
onchies de pain d orge et un peu de 
herbes cuites en maniere de poree 
sans oile adont senti il que si oeil li 
oscurcissoient et si conmancha a estre 
destrains par une maladie dont 
mist il en se uiande oile por lui 
reconforter et por son cors soustenir 
et ainssi trespassa il dusc au 
an de se uie c onques n i menga en 
nule maniere de pomes ne de fruit 
ne pulment ne d autre cose que 
ie uous ai contee 
apres che qu il uit que ses cors 
estoit alassés de le grant 
uiellece et que li mors l aprochoit 
si conme il li sambloit s astint il dusc 
atantqu il eut yy ans de pain 
c onques n en gousta mie car adont 
iert il en si grant calour de 
pensee de faire bones oeures conme 
s il uenist premiers al seruige nostre 
segneur ains mengoit dont une 
uiande que on li faisoit d erbes 
taillies et de ferine emsamble et 
entre sen boire et sen mengier auoit 
a paines le ior yy onches en tele 
manere mena il se uie tout son 
aaige et bien saichiés c onques en 
iour de feste ne por greuanche qu il 
eust ne rompi ne n enfraint se 
geune qu il onques mengast de nule 
uiande deuant chou que li solaus ert 
couchiés mais or larrons chou estre 
si reuenrrons au conmenchement de le 
maniere de se uie 
quant li iouenchiaus habitoit 
encore en le cathucele 
qu il auoit faite de ioins et en tissue 
emsamble et il n auoit que yy 
ans de son aaige dont uinrrent 
larron a lui une nuit por che qu il 
cuidoient qu il eust aucune cose 
qu il li peussent tolir ou por che 
qu il cuidoient que li iouenciaus fust 
illuec uenus si seulement habiter 
por le despit d iaus et qu il n eust 
d iaus cremeur ne doutanche por ce 
le conmenchierent a querre tout par tout 
entre le mer et le palut qui 
estoit en le desertine tres le uespree 
dusc a le matinee n onques le 
leu ou il habitoit trouuer ne porent 
mais qant il fu clers iours il le touuerent 
et tantostqu il le uirent 
il li demanderent aussi com par gieus 
que feroies tu se larron uenoient 
a ti li sains iouenchiaus lor respondi 
et dist   cil qui nus est et nule cose 
n a ne crient mie que larron le despoullent  
li larron li disent   se tu 
n as nule cose toutes heures te porroit 
on bien ochirre  sains hylaires 
lor respondi   uoirement me porroient 
bien li larron ochirre mais 
por che ne les crien ie mie car ie 
sui tous tans appareilliés de morir  
dont s esmerueillerent molt li larron 
de le grant seurte et de le grant fermete 
de foi qu il uirent el iouencel et entendirent 
si li regehirent conment 
il l auoient tout nuit quis et 
erré que trouuer ne le porent si estoient 
il auule de lor ieus sains hylaires 
les conmencha a doctriner et a monester 
qu il laissassent le mal a faire 
et au bien se tenissent et cil li 
orent en couent que tres illuec en auant 
amenderoient lors uies 
quant li iouenciaus 
ot tant esté en cel lieu qu il 
ot yy ans de son aaige le bone 
renomee de lui fu espandue 
et seue par toutes les cites de le contree 
de palestine adont uint a lui 
une feme qui tot premerainement 
l ala requerre pour che que ses barons 
le desprisoit de ce qu il ne pot 
auoir fruit de li dedens yy ans 
qu ele auoit esté en se conpaingnie 
chele uint a saint hylaire si se 
laissa cair a ses pies si qu il ne s en 
donna garde si li dist   biau sire 
pardone moi le hardement que ie ai 
fait de uenir cha car besoingne 
m i a ataichie  sains hylaires ne le 
resgarda mie ains s en uoust fuir 
arriere chele li dist   biau sire por 
quoi ne me resgardes tu et por qoi 
uieus tu fuir cheli qui merchi te prie 
ne me resgarde mie aussi conme feme 
mais aussi com caitiue et neporqant 
feme doit on resgarder endroit bien 
car feme porta le salueur de tout 
le monde cil qui sain sunt et haitié 
n ont mestier de mire mais cil 
qui enferm sont et malade  sains 
hylaires arresta et se li demanda por 
quoi ele plouroit et l oquoison por quoi 
ele estoit a lui uenue chele li conta 
et dist si com ie le uous ai conté deuant 
et li sains hom resgarda uers 
le chiel si fist s orison puis dist a le 
feme qu ele s en ralast arriere et 
eust bone fianche en nostre seigneur 
chele s en parti en ala a sen baron et furent 
emsamle et qant li saisons et 
li ans fu acomplis et passés ele reuint 
a saint a saint hylaire atot 
zz fil que nostres sires li auoit doné par 
le priere del saint home si qu ele 
en estoit molt lie et molt ioieuse 
che fu li premiers miracles que nostre 
sire fist pour le iouenchel qui fust 
seus ne conneus 
apres auint en cel tans meismes 
que le feme a zz haut 
home reuenoit un ior entre li et 
sen baron et trois fius qu ele auoit 
de mon seigneur saint anthoine la ou il 
habitoit en l ermitaige qant le 
dame uint a le cite de gase une 
grant enfermetes prist ses enfans 
par quoi il li couint demorer en le 
uile che ne sai se le maladie 
prist les enfans pour le corruption de 
le cite ou pour che que nostres sires uioust 
demoustrer le gloire saint ylaire son 
serf de cui uos porrés auant oir l oeure 
li enfant estoient si malade que tuit 
li mire qui a iaus uenoient desesperoient 
le pere et le mere de lor uies le mere 
demenoit grant dolor et grief tristrece 
et aloit a l un et puis a l autre 
ne ne sauoit le quel ele deust premiers 
plaindre ne dolouser tant 
demena le dame se tres grant dolour 
que nonchié li fu et dit c uns hom 
moines habitoit pres d illuec en zz 
hermitaige la dame prist maintenant 
sergans et meschines et oublia tote 
se haute conpagnie qu ele auoit conme 
riche dame si qu ele ne mena cheualiers 
ne dames por le grant haste 
si se mist a le uoie et a males painnes 
li enorta tant ses barons qu ele 
monta seur zz asne por le trauail de 
le longue uoie la dame ala tantqu 
ele uint a saint hylaire qui encore 
estoit molt iones d aaige qant ele 
le uit si li dist   hom dieu ie te coniur 
par ihesu crist nostre seigneur et par le sainte 
crois ou il fu mis et par le saint sanc 
qui por nos fu espandus que tu t en 
uignes a gase et si me ren mes yy 
fius si que par che soit li nons nostre seignor 
ihesu crist le sauueur de tout le monde 
glorefiés en le chite des paiens et lor 
lois en soit uilus tenue et abatue  et 
sains hylaires respondi qu il n estoit onques 
issus de se celle puisqu il i estoit 
entrés premierement ne ore n en uoloit 
mie issir car il ne uoloit mie auoir 
a coustume qu il alast a cite ne 
a uile meesmement por tel cose qant 
le dame oi che ele se laissa cair a ses 
pies si conmencha molt hautement 
a crier et a dire   hylaires sers ihesu crist 
ren moi mes enfans et ensement com 
il ont esté gardé en egypte par saint 
anthoine la ou il ont demoré auec 
lui ansement soient il par toi gardé en 
le tere de sire ou tu habites  tuit cil 
qui la estoient ou la dame plouroit 
aussi et meismement sains hylaires ploroit 
por le pite de le dame que uos diroie 
ie plus onques la dame ne se uoust partir 
dusc atantqu il li ot en couent que qant 
li solaus seroit esconsés qu il iroit a 
gase la dame s em parti et retorna arriere 
sains hylaires le siui et ala tantqu il 
a l anuitier entra en le uile dont ala 
tantqu il paruint la ou li enfant gisoient 
si les conmencha a esgarder 
et nostre seigneur a apeler qu il par se 
misericorde daignast se lui plaisoit 
a ces yy enfans rendre sante or poés 
uos oir grans merueilles et grans miracles 
car il conmencherent tout troi a suer 
si durement tantost com li sains hom 
ot ses prieres et ses orisons faites a nostre 
seigneur qu il samblast que on sor lor cors 
et sor lor membres ietast iaue plainnement 
en tele meisme heure conmencherent 
il a mengier che qu il n auoient 
fait en grant pieche deuant 
et si reconnurent lor mere qui grant 
duel en menoit et molt estoit marie 
il beneirent nostre seigneur et baiserent 
les mains du saint home par cui prieres 
il auoient sante recheue qant ceste 
cose fu oie et seue et loing et pres par 
toute le contree li plusor de le terre 
d egypte et de le contree de syre conmencherent 
a uenir au saint home et a deuenir 
crestien et li plusor prendoient abit 
de moine pour auec lui demourer en 
l ermitaige en cel tempoire d adont 
n auoit onques eu abeie en le contree de 
palestine ne n auoit onques eu moine 
se saint hylaire non en le contree de 
syre mais sains hylaires les i doctrina et 
aprist premiers et fist tant par l aie nostre 
seigneur que molt en i ot de sains homes 
et de bons et le loi nostre seigneur creirent 
et tinrrent molt saintement toute lor 
uie en egypte auoit adont nostres sires 
mis saint anthoine qui molt estoit uieus 
et de grant aaige et en le terre de palestine 
auoit il mis saint hylaire si com 
ie uos ai dit et conté 
une uilete estoit en cel tans 
entre le tere d egypte et le tere 
de syre facide estoit appelee la auoit 
une feme qui yy ans auoit esté 
auule chele fu menee a saint hylaire 
adont auoit sains hylaires auec lui molt 
de moines qui a le loi nostre seignor s estoient 
atorné et auoient abit de moniaige 
et qant cele feme uint deuant 
le saint home ele li dist que ele auoit 
tout son auoir despendu en mires 
pour che qu ele cuidoit qu il li deissent 
aidier a rauoir se ueue sains 
hylares li respondi   feme se tu eusses 
doné as poures che que tu as donné 
et despendu as mires ihesus cris li urais 
deus t eust garie et sanee queque li sains 
hom parloit ainssi cele crioit a haute 
uois et li parloit qu il eust de li pite 
et misericorde li sains hom prist de se saliue 
si li toucha as ieus par l essample 
de nostre seigneur qui ainssi fist a chelui qui nés 
estoit auules et tantost fu cele garie et sanee 
une autre fois auint que zz caretons 
carioit zz car ne sai quel 
liu pour se besoigne li caretons estoit 
de gase la ou il aloit se uoie et li deales 
l entreprist en tel maniere qu il deuint 
tous roides et ot si perdue se force qu il 
ne pooit mouoir ses mains ne ses 
pies ne ses teste tantqu il le clinast 
de nule partie on le porta a saint hylaire 
en litiere cil ne pooit plus mouoir 
de tous ses membres que le langue 
par cheli proia il al saint home qu il 
li feist secors et aie li sains hom li 
dist qu il ne pooit estre sains s il 
ne creoit en nostre seigneur ihesu crist 
et s il ne degerpissoit se loi qui estoit 
maluaise chil crei en nostre seignor 
et deguerpi sa loi si fu garis maintenant et deliurés del deale 
apres che auint que zz iouenciaus 
estoit en le contree mesicas estoit 
apelés cil ert si fors qu il portoit 
yy muis de forment par se force 
ne ne trouoit asne qui son fais peust 
porter ne soustenir en nule maniere 
cel iouencel qui si fors estoit entra 
li uis deales el cors qui cruelment 
le fist esragier et forsener dont ne 
le porent tenir caaines ne anel de fer 
ne buies ne chartres que tout ne 
desrompist par se force et par se forsenerie 
as plusors qu il encontroit il 
mengoit les nes et les oreilles et les 
plusors brisoit il les gambes ou les 
cuisses ou les dens en le geule ou 
les autres membres si auoit 
toute le gent espoentee qui entour lui habitoient 
qu il ne sauoient qu il peussent 
faire tant firent toutes uoies 
que par grant forche que par grant engien 
de gens le loierent de caines de fer 
et de cordes si le traisent apres iaus 
aussi conme un sauuaige tor dusc al 
liu ou sains hylaires et si frere habitoient 
qant li frere le uirent il furent 
tout espoenté car cil estoit 
merueilles horribles et molt grans lors 
coururent a saint hylaire lor saint pere 
si li noncherent qant li sains hom 
l oi il conmanda que on le trainast 
dusques la ou il seoit et cil si firent 
a grant trauail et a grant painne car 
bien saichiés qu il uenoit molt enuis 
deuant le saint home ains reculoit 
quanqu il pooit et cil le trainoient 
auant de quanqu il pooient si le tenoient 
par cordes et par caaines et che 
samloit a ueir une grant merueille 
tantostque sains hylaires le uit il conmanda 
a chiaus qui le tenoient par cordes 
et par caaines qu il le desloiassent et 
laissassent aler tout deliuré et cil si 
firent sans arrestement car il ne 
l oserent contredire qant sains hylaires 
le uit desloier il li dist   abaisse te 
teste si uien auant  cil conmencha a 
tranbler de paor tantostqu il oi le 
parole del saint home ne il ne l osa 
resgarder ains se laissa caoir a ses 
pies si li conmencha a lechier a se langue 
sans crualte et sans deruerie 
li sains hom l en fist releuer et fu 
auec lui yy iours et adont l auoit 
li deales traueillié qui li estoit issus 
del cors mais bien saichiés que puis 
cel ior qu il uint deuant le saint 
home n ot nul pooir qu il feist a 
nule creature anui ne greuanche 
ainssi com uos m oés dire et conter fu 
garis li iouenchiaus par saint hylaire 
pour cui nostres sires fist maint bel 
miracle si com uos porrés oir s il uos 
plaist et il est qui uos die auant 
or ne uos doi ie mie taire 
conment crion qui tres riches 
hom estoit et primas c est premiers de 
seignorie deuant tous chiaus de le 
cite de haile qui pres est de la roge mer 
fu amenés deuant saint hylaire por che 
qu il auoit el cors une legion de deales 
une legions si contient yy mile 
et yy et yy cel riche home qui tant 
auoit de deales el cors loierent si 
ami de caines de fer par le col et par les 
mains et par les pies et par les costes si 
l en amenerent a saint hylaire et 
bien sambloit qu il esgardoit enmi 
le chiere la ou il l amenoient qu il 
fust plains de grant forsenerie si 
com il estoit et tant alerent qu il uinrent 
la ou sains hylaires habitoit auec ses freres 
li sains hom estoit adont 
issus de se celle por aler en son labour 
si com ie cuit et com moi samble et 
moustroit a ses freres paroles de diuerses 
maneres qui toutes estoient estraites 
de deuine escriture li derués 
dont ie uos ai dit escapa des mains 
a chiaus qui le tenoient si courut 
a saint hylaire si l embracha par deriere 
si le leua de tere molt legierement 
cil qui la estoient conmencherent a crier 
de toutes parties car il cremoient 
que cil ne combrissast tos les membres 
a 
del saint home qui molt estoient 
foible et agreué par les longues 
geunes li sains hom conmencha 
a rire et si lor dist   taisiés uos et nule 
paor n aiés si me laissiés entre 
moi et lui conuenir  et maintenantqu 
il ot ce dit si torna se main 
par deseure ses espaules et atoucha 
chelui sor se teste dont se laissa li 
desués et li sains hom le prist par 
les cauiaus si le mist a ses pies et 
dont li conmencha les yy mains a 
estraindre de se main et de son pie 
les yy pies a hurter et a batre si 
dist   biaus sire deus ihesus cris qui sor 
toutes coses as puissance deliure 
cest caitif de sa malauenture  or 
poés uos oir tel merueille c onques tel 
n oistes car de la bouche chelui oi 
on grans cris de diuerses uois et de plusors 
manieres et li issirent tot 
li deale del cors que plus demorer 
n i oserent ainssi fu cil garis 
et deliurés de la grant desuerie 
que li deale en lui demenoient 
si s en repaira arriere en se contree 
apres che ne mie 
grant tans reuint il a tote 
se feme et atout ses enfans 
a l abeie saint hylaire aussi 
com por graces rendre a nostre seigneur 
et au saint home de se deliurance 
si aporta auec lui or et argent qui 
li uoloit donner mais li sains 
hom n en uolt onques riens prendre 
ne recheuoir et qant che uit 
creon il li dist tout em plourant 
qu il recheust les donnes qu il li auoit 
aportees si les departist et 
donast as poures sains hylaires li 
respondi qu il les pooit mieus departir 
as poures por ce qu il aloit par les cites 
et par les uiles si connissoit mieus les 
poures qu il ne faisoit ainssi s en 
parti cil et ala arriere c onques sains 
ylaires ne uoust del sien point retenir 
ne prendre car en le fin li dist 
que s ist en retenoit nule riens 
nostres sires s en corecheroit et tote 
le legions des deales repaairroit 
a lui si seroit aussi en doleur et en 
painne com il auoit deuant esté 
or n est mie drois que ie uos 
trespasse a dire conment sananus 
fu entrepris de grant enfermete 
et aussitost garis par les prieres 
del saint home chil sauanus 
estoit machons et soucius de cele oeure faire 
en cel tempoire si ala 
uers le riuaige de le mer a une 
grant roche por trenchier pierre 
et apareillier por un mur faire 
d une maison en l abeie saint hylaire 
il auint auenture si com nostres sires 
le uoust que palasins feri chelui 
par tous ses membres et les ot si 
perdus en poi d eure qu il ne s en 
pooit aidier nient plus que s il fussent 
mort si conme il estoient si 
compaignon le prisent et l emporterent 
a saint hylaire la ou il 
estoit auec ses freres et li conterent 
conment ce li estoit auenu et com 
soudainement cele enfermetes li estoit 
prise li sains hom le regarda 
et puis fist sor lui le signe 
de le sainte crois et maintenant 
fu cil garis et sanés si repaira 
arriere a l oeure auec ses conpaignons 
qui aporté l auoient a grant ioie 
apres chou auint 
que zz hom crestiens ytalicus 
estoit apelés par non auoit pris 
un cours de keuaus enuers zz sarrazin 
ches cheuaus auoient afaitiés por 
courre atout cars ou il estoient 
atelé si com il estoit coustume cha 
en arriere chil qui mieus coroient 
en tele maniere auoient uictoire 
et grant loenge li paiens traioit 
a ses ydeles et disoit ne sai queus carnins 
as deales qu il aoroit qu il li 
aidassent cel cors a uaintre et li 
autres qui crestiens estoit uint 
a saint hylaire si li pria qu il feist 
ses orisons a nostre seigneur qu il se 
peust deffendre si qu il n i eust honte 
ne blasme che samla a saint 
hylaire oiseuse cose de faire orison 
pour tel uanite dont conmencha 
a sousrire si resgarda celui si li dist 
pour qoi n as tu uendus tes keuaus et 
departis as poures anchoisque tu cest 
cors empreisses a faire cil li respondi 
que c estoit une conmune coustume 
ne ne la faisoit mie tant de 
se uolente come par contraignement 
et bien sauoit chertainnement 
que li autres qui paiens estoit 
iouoit d art encanterresse et ce ne 
loisoit il mie au crestien a faire 
por che estoit il uenus requerre aie 
au serf nostre seigneur meesmement 
encontre chiaus de la chite de gase 
qui a nostre seigneur estoient 
auersaire et anemi qant ce oi sains 
hylaires il se teut et si frere li prierent 
qu il fesist chou que cil li prioit 
car bien lor sanbloit qu il eust 
raison et droiture dont conmanda 
sains hylaires que on li aportast sen hanap 
a quoi il buuoit si l empleist on 
d iaue si le baillast on a chelui qui 
li requeroit aie italicus le prist si 
s en repaira en se maison arriere 
et de chele iaue qu il auoit aportee arrousast 
l estable et les cheuaus et le 
car et toutes les coses qui i apartenoient 
dont furent atorné por corre 
si conme il deuoient grans fu li 
pueples qui la estoit assamblés por 
ueir et pour esgarder chele cose 
li paiens qui encontre le crestien estoit 
le degaboit de che que sains 
hylaires li auoit rouué faire car 
bien en sauoit le nouele et chil 
qui deuers le crestien estoient disoient 
qu il fust tos seurs car il 
uainteroit ne ne ualroient au 
paiens nule riens ses encanteries 
et lors furent uenu au leu 
dont il deuoient mouoir et qant 
on lor dona signe d aler cil ferirent 
des esperons qui seur les 
cheuaus estoient et conmencherent 
a corre si isnelement que ch estoit 
a ueir trop grant merueille li 
cheual coroient si tost que che sambloit 
que il uolassent et conme il 
coroient si tost les roes del car 
au paien conmencherent a ardoir 
et a esprendre et li crestiens trespassa 
si tost c a painnes le pooient 
ueir qui l esgardoient dont 
conmencha a leuer del pueple et 
grans noise et grans criee ainssi fu 
li paiens uaincus par nostre seigneur 
ihesu crist et par saint hylaire sen serf 
et bien saichiés que plusor paien 
qui che seurent et uirent s en atornerent 
a foi et a creanche et cil qui uaincus 
fu et si conpaignon disoient 
que sains hylaires estoit encanterres et 
maluais hom che le uoloient 
il ochirre et destruire mais nostres 
sires ne le souffri mie qui les siens 
poruoit par se grant douchour de 
tous biens et par se grant misericorde 
en cele cite meisme auoit 
adont un iouenchel manant 
qui si amoit par amors une 
pucele crestienne et apres estoit 
se uoisine qu il ne sauoit qu il 
peust faire car pres aloit qu il 
ne moroit et perissoit por s amor 
chele ne se uoloit abandonner 
a l amor del bacheler ne a sa uolente 
qant cil uit qu il ne le porroit 
par baisier ne par geus ne par 
tous autres engiens qui suelent 
amors atraire il s en ala a zz de 
ses deus pour querre conseil qu il 
feroit tant ala ainssi et tant quist 
que dedens l an ot apris par les engiens 
au deale ne sai quelus carnens 
qu il en feroit desous le suel de le 
maison a le puchele et auec enfoi 
figures faites et entaillies en 
platines d arain qant il ot che 
fait le pucele conmencha a deruer 
et tantost desrompi le guinple 
de son chief et fu toute escauelee 
et conmencha les dens a estaindre 
et a huchier le non del iouenchel 
a haute uois plenierement or 
estoit l amors trestornee en deruerie 
car le pucele estoit si forsenee 
qu i le couenoit loier et tenir a 
forche ses peres et se mere qui grant 
dolor en demenoient le menerent 
a saint hylaire a l abeie et maintenantqu 
ele uint deuant le saint 
home li deales prist a urler et a crier 
a haute uois et a dire   on me fait force 
et malgre mi sui chi amenés 
molt soloie bien les homes gaber 
et escarnir et deceuoir et or m estuet 
souffrir grans tormens et grans dolors 
sains hom tu me destrains que ie isse 
de ceste pucele mais ie sui si loiiés 
dessous le lintel de l huis que ie n en puis 
issir et bien saichiés 
que ie n en istrai mie se li iouenciaus 
qui me tient ne me laisse  et li 
sains hom li dist   molt est te force 
petite qant tenus i es par une platine 
d arain si que tu ne te pues mouoir 
di por quoi osas tu entrer 
en ceste pucele qui a dieu s estoit 
donnee  li deales respondi   por qoi 
n i entrasse iou il i estoit mes conpains 
li deales d amors  dont se 
teut li sains hom ne ne uoust 
mie faire querre le iouencel 
ne ses encantemens dusc atantqu 
il ot premiers le pucele garie 
et deliuree del deale por ce que chil 
qui la estoient asamblé ne deissent 
qu ele fust garie por ce que 
les encanteries fussent deffaites 
et desloies et neporqant li sains 
hom qant le pucele fu sanee et 
garie fist oster les encantemens 
qui dessous le lintel estoient et puis 
si dist que li deale sont tous tans deceuable 
et se ades de malmete 
les homes et les femes por ce qu i lor 
uuelent tolir les ames qant il ot 
ce dit si blasma molt le pucele de 
chou qu ele auoit fait oeures par 
quoi li deales estoit entrés en li 
ainssi s en repaira le demoisele garie 
et sanee et deliuree del deale 
et de l amor al iouencel par quoi ele 
auoit esté malmenee bien saichiés 
uous qui oés le uie del saint 
home qu il n estoit mie conneus 
tant seulement par ces miracles en 
le tere de palestine es cites de syre 
ne d egypte mais es lointaines 
contrees estoit aussi espandue et 
seue de lui le bone renonmee 
cascun an auenoit que li 
sains hom aloit uisiter 
toutes les celles des moines qui 
en syre estoient es iors qui a ce 
faire estoient assis et deuisé qant 
li frere sorent et connurent ceste 
coustume il uinrrent de toutes 
parties a lui et aloient auec lui par 
toutes les abbeies si portoient auec 
iaus lor uiandes teles com il les 
auoient acoustumees car il en aloit 
emsamle tele heure iert 
bien pres de yy mile mais apres 
chou qui li tans esmielora et le lois 
nostre seigneur crut et efforcha cascune 
des uiles qui pres de lui auoit abeie 
la u moine habitoient 
qant sains hylaires i uenoit et se conpaingnie 
il lor aportoient uiandes 
a molt grant ioie et a molt grant leeche 
li sains hom ne trespassoit 
onques frere qu il eust qui uie 
solitaire menast qu il n i alast ueir 
tant fust humles ne poures tantqu 
il auint une fois qu il ala el desert 
por un de ses deciples uisiter 
et dont uint atot molt grant conpaingnie 
en une uile qui heluse estoit 
appelee en un ior que cil del castel 
faisoient grant feste el temple uenus 
lor dieuesse qu i aoroient et 
qant cil de la uile oirent et sorent 
que sains hylaires qui maint sarrazin 
auoit deliuré del deale trespassoit 
par illuec il issirent tout emsamble 
hors encontre lui a totes 
lor femes et atout lor enfans et 
tantost conme il le uirent il baisserent 
lor chies et conmencherent 
a haute uois a crier et a dire en 
syriene langue ch est 
a dire beneichon molt simplement 
et molt benignement si lor prist a 
prier qu il aorassent nostre seignor 
li sains hom lor fist beneichon 
et donna et la ou il lor demoustroit 
et disoit ces paroles il resgarda 
uers le chiel tout plourant 
si lor ot en couent que cil qui en 
nostre seigneur ihesu crist creoient 
il uenrroit a iaus molt souuent 
or poés uos oir merueilleuse grace 
de nostre seigneur qui el saint home 
estoit car onques ne le laisserent 
issir del castel si ot deuisee le 
maniere d une sainte eglise faire 
et prestres deuisés de se conpaingnie 
qui illuec demorroient por 
chiaus faire entendre et enseigner 
le loi nostre seigneur ihesu crist et son seruige 
faire qant tuit orent che fait 
et ordené li sains hom se parti de la et 
ala le uoie qu il auoit emprise 
en un autre tans apres che auint 
que sains hylaires se remist a 
la uoie por uisiter les abeies si com ie uos 
ai dit deuantqu il soloit faire il deuisa 
molt ententiement ses freres auoec les 
queus il arresteroit plus ententiuement 
et plus longuement et les queus il 
trespasseroit plus tost por le grant 
torbe qui siuoit se compaignie li 
frere li disent qu il alast herbergier auec un 
moine qui estoit en le uoie car il n auoit 
encore esté a se maison si com il 
quidoient cil moines estoit molt escars 
de grant maniere et por ce prioient 
li frere a saint hylaire qu il i alast que li sains 
hom l atemprast de cel maluais uice 
qui en lui estoit et li sains hom respondi 
a ses freres qui che li prioient et si lor 
dist   por qoi uolés uos faire cose qui ne 
uos iert plaisans ne conuenable et qui 
au frere ou uos me uolés faire aler 
nuira  li freres de cui cele parole estoit 
iert en le conpaignie qant il oi ainssi 
parler le saint home si en rougi et ot grant 
honte et toutes uoies proia il tant par 
l aie des autres que li sains hom i ala molt 
a enuis au dousime ior i uinrrent tot 
ensamble li moines escars en cui 
maison sains hylaires estoit uenus od se 
compaignie auoit une uigne en qoi il enbusca 
et mist ses gardes por les freres qui la estoient 
uenu car la uigne estoit 
toute meure si conme el tans de 
uendenges la nuit iut la sains hylaires 
a toute se grant compaignie et se nus 
des freres uoloit aler por des roisins a 
le uigne cil qui le uigne gardoient lor 
deffendoient a cailleus et a pierres et a 
fondes dont il les espoentoient la matinee 
s en alerent trestout sans che que 
onques des roisins eussent gousté ne mengié 
sains hylaires en sorrist et si fist samblant 
qu il del tout che ne seust rien apres 
herbergerent cele nuit a zz autre moine 
qui molt les rechut liement sabbas estoit 
apelés par non por ce le uos nonme 
ie c om doit le non del large home nomer 
et dire et le non de l escars doit on taire 
car escars home qui a auoir ne doit nule loenge 
auoir d escarsete uint auarice 
que deus het plus que nesun uice 
si com tuit seuent uraiement che uos 
uuel trespasser briement car n est ore 
lius de ce descrire que li auer n en aient 
ire qui tost ie cuit s en airroient qant lor 
caitiuete orroient et les dolchors qui 
les atent se li estoire ne nos ment 
diemenches estoit le ior 
que sains hylaires uint a l ostel le 
moine qui si largement et benignement le 
herbega por ce dist li moines as freres 
qui uenu estoient en le conpaignie del 
saint home et por che qu il iert diemences 
dist li moines as freres qu il alassent 
en se uigne qui toute estoit meure si 
mengassent des roisins et reposassent 
qant sains hylaires l oi ainssi parler il li dist 
  cil est maleis qui premiers quiert 
le refection del cors que de l ame mais faisons 
nos orisons et disons nos heures et 
rendons graces a nostre seigneur si com 
nos deuons et puis apres irés en le 
uigne  tout li frere firent le conmandement 
lor saint pere et firent leurs orisons 
et leurs proieres et disent leurs psalmes 
et qant il orent lor office finé 
sains ylaires benei le uigne si dist 
a ses freres que or i pooient il bien aler 
s il uoloient et il si firent et bien 
saichiés qu il estoient adont emsanle 
pres de yy mile qui tout furent en 
le uigne et des roinsins mengerent 
deuant che qu il entrassent en le 
uigne pooit on bien aesmer le uin 
qui i estoit apparans a yy mesures 
teles com il auoit adont en le contree 
et apres che yy iors que li frere i orent 
esté fu ele uendengie s en i recuelli 
on yy yy mesures ne onques mais n en 
auoit tant aporté a deus fois li autres 
freres qui escars estoit uendenga 
se uigne dont il n auoit laissié goster 
le maisnie del saint home si en ot mains 
asses qu il onques n ot eu et ce qu il 
ot deuint tout aisins si q on n en pot 
onques boire et ceste cose dist sains ylaires 
a ses freres que ainssi auenrroit deuant 
chou qu il fust auenu li sains hom escumenioit 
molt et blasmoit les moines 
qui lor coses gardoient par couoitise 
et qui metoient lor diligence et leur 
cure en despens et en uesteures et en 
autres coses uainnes qui tost sont trespassees 
apres che auint 
q uns freres acata zz cortisel de 
deniers qu il auoit ie ne sai en quel 
manere il estoient uenu ne par quele 
oeure li sains hom l en auoit seur 
cuer ne ne uoloit mie qu il deuant 
lui uenist por che qu il auoit tel 
cose faite et si manoit li freres asses 
pres de l abeie il uenoit molt 
souuent as freres saint hylaire et parloit 
a iaus et a hesicum ausi qui plus estoit 
familiers del saint home que nus des 
autres si parloit a iaus por ce qu il 
le racordassent au saint home un ior 
auint que cil freres aporta zz fais de 
chices si com eles erent uerdes por menger 
qant uint apres menger de le matinee 
si pria hesicum qu il les presentast 
le saint home et il si fist si les mist 
au souper a le table deuant saint hylaire 
et deuant ses freres maintenant dist 
li sains hom qu il sentoit si grant 
priasine qu il ne le pooit souffrir 
si demanda dont ces chices estoient 
uenues hesicius respondi c uns freres 
les auoit aportees as freres de laiens 
por ce que c estoit des premieres semences 
d un sien camp sains hylaires dist a hesicum 
  frere dont ne sens tu la tres grant pueur 
et auarice puir en ces chices 
or les met deuant les bues et deuant 
les uaches en lor crepes et si uoies 
se les mues bestes les mengeroient  
dont fist hesicus ce que sains ylaires lor commanda 
si mist les cyces deuant 
les bestes mues por ueir se eles les 
mengeroient mais tantost com li buef 
les sentirent conmencherent paor a auoir 
et a rompre lor loiens et a muire 
si se traisent arriere dont fist on 
oster les chices de deuant les bestes 
et geter en uoies et tantost furent 
les bestes rapaisies si grant grace 
auoit nostres sires donné a saint hylaire 
que par l oudor des coses et de tout chou qu il 
atouchoit et sauoit quel uice et quel 
maluaistie il i auoit et che estoit biaus miracles 
qant li sains 
hom ot menee si faite uie 
com ie uos ai conté et dit et tant fait 
de baus miracles et de bautes oeures 
et il fu en l aaige de yy ans il uit 
l abeie ou il habitoit molt creue et 
molt grant moltitude de freres qui 
auec lui estoient et menoient 
sainte uie de moniaige par lui dont 
il les auoit enseigniés et doctrinés 
conme lor bons peres et il uit que grans 
torbes de gens uenoient a lui qui les 
enfers et les malades amenoient de 
diuerses langors et de plusors maladies 
des estranges contrees si que tos 
li lius ou il estoit qui soloit estre estrange 
desertine estoit raemplis 
de gens de diuerses manieres pour 
ceste cose estoit li sains hom si dolans 
qu il plouroit cascun iour et estoit 
en tristece car il li sambloit qu il 
fust reuenus au siecle por ce qu il 
ne menoit uie si solitaire com il auoit 
premiers acoustumee a che pensoit 
il plus q a nule autre cose et ce 
estoit l oqoison de ses lermes et de sa 
dolour si frere li demandoient qu il 
auoit et il disoit qu il estoit si com 
lui samloit repairiés au siecle et 
qu il recheuoit son loier de ses oeures 
en se uie li frere qui chou li ooient 
dire le gardoient molt ententiement 
qu il ne s emblast ne ne fuist d entre 
iaus et meesmement hesicus qui plus 
estoit ses familiers que nus des autres 
ainssi com uos oés mena 
sains hylaires ceste dolour 
deus ans tantque zz ior uint le feme 
que ie uos ai deuant nonmee cui il 
rendi ses yy fius qant ele repairoit 
de saint anthoine si li dist qu ele uenoit 
prendre congie a lui por aler 
a saint anthoine qu ele uoloit uisiter sains 
hylaires li respondi tout em plourant 
si li dist c aussi i uoloit il aler mais il 
n i esploiteroit riens de son afaire 
car doi iour estoient passé que li sains 
hom sains anthoines estoit mis en tere 
le feme crei saint hylaires de ce qu el li oi 
dire si ne se mist mie a le uoie qu ele 
auoit entreprise a faire apres che 
ne sai qans iours uint li messaiges 
a saint ylaire qui li noncha et dist que saint 
antoine estoit trespassés de ceste mortel 
uie ainssi com uos oés sot il le trespassement 
saint anthoine deuant che qu i 
li fust nonchié ne dit par home 
tous li mons qui ot 
parler de saint hylaire se doit 
esmerueillier des grans signes et des 
grans miracles qu il fist et de le grant 
abstinence et de le grant science et 
de le grant humilite qui en lui 
estoit ie meismes ne m esmerueil 
tant de nule cose conme de ce conment 
il pooit si despire toute le gloire 
et l onor de cest siecle li euesque 
li prestre et li moine uenoient 
a lui de toutes parties et les hautes 
dames et li pueples des cites et 
li haut home qui estoient iustice 
de terre pour se beneichon auoir 
tant seulement et por recheuoir 
de se main pain beneoit dont il 
s esioissoient onques por tout che 
ne s en orgueillissoit ses cuers ne 
ne pensoit a autre cose qu a mener 
plus solitaire uie qu il ne faisoit par deuant 
dont auint 
un iour qu il se pensoit 
qu il s en iroit si fist amener zz asnel por 
monter sus car il estoit si destrains et 
menés par les grans geunes et par les 
grans ueilles qu il auoit faites que 
a paines se pooit il soustenir ne aler 
qant le nouele fu espandue qu il s en uoloit aler 
plus de yy mile que homes 
que femes s assamblerent por lui retenir 
mais il lor disoit qu il ne demoerroit 
en nule manere et s il aler ne l en 
laissoient il ne buueroit ne ne 
mengeroit iamais tant dist q a le pardefin 
se parti de la et uint a zz liu qui 
betulles estoit apelés la arresta il 
por le tres grant pueple qui le siuoit 
si lor dist qu il retornassent qu il 
n iroient plus auant auec lui dont 
eslut yy moines des plus prodomes 
por mener auec lui en conpaignie et 
dont ala tantqu il uint au quint 
iour a peluse c est une uil de le contree 
la pres auoit zz desert qui lyconies 
estoit apelés si i abitoient 
saint home en hermitaige chiaus ala 
li saint hom uisiter et puis s en rala 
a zz castel que on apeloit thobaston 
pour che qu il uoloit ueir et parler 
a saint dracouse l euesque et le confes 
qui la habitoit de la s en rala en yy 
iors en babiloine por uisiter saint 
filone l euesque et le confes de la s en 
rala en yy iors a zz castel qui affridicion 
auoit non la troua il basyen le diacre 
qui soloit le camelus loer por porter 
l iaue en le desertine a chiaus qui 
aloient a saint anthoine cil s en ala auec 
iaus et alerent tantqu il uinrrent 
en yy iors par le desertine a le haute 
montaingne ou saint anthoine soloit habiter 
qant il estoit en uie la trouerent il yy 
freres moines qui furent deciple 
saint anthoine li uns auoit non ysaac 
et li autres plusianus chil ysaac auoit 
esté latimiers saint anthoine por 
parler a chiaus qui a lui uenoient de 
diuers languaiges qant sains hylaires 
uint au liu ou sains anthoines soloit habiter 
il le regarda molt car trop li samloit 
delitables la roche estoit haute et 
bele et au pie dessous sordoient fontaines 
qui rendoient iaue douche et 
clere et sor le ruissel de ces fontaines 
si auoit d une part et d autre palmiers 
a grant plente qui grant porfit rendoient 
et le liu embelissoient molt sains hylaires 
aloit de toutes pars auec les deciples 
saint anthoine qu il auoit troués et 
si disoient   chi estoit li sains hom en orisons 
et chi ouroit il et decha se reposoit 
il qant il estoit lassés ches arbres et 
ches herbes planta il a ses mains et cele 
pechine fist il par grant trauail pour 
arrouser sen cortisel et cest sarcloir 
ot il molt longuement por sarcler et cest 
heuwel por heuwer se terre  
li sains hom sains hylaires se couchoit 
en le celle saint anthoine et baisoit le 
liu ou il auoit geu tout aussi dolcement 
com li sains hom i geust encore 
le celle n auoit plus de lonc 
ne de le se tant non conme zz hom dormans 
se pooit estendre dont s en 
alerent a grant painne en son le mont 
la trouerent il yy celletes ou 
sains anthoines auoit habité por fuir et por 
eslongier l anui des gens qui uenoient 
a grans torbes a lui et ces yy celletes 
estoient entaillies en le uiue pierre 
qant il orent la esté si reuinrrent arriere 
el cortil et qant il i furent ysaac 
parla a saint hylaire et si li dist   ueés 
uos cest palmier et ces arbres entour 
il auint cose ore a trois ans que zz fous 
de bestes saluaiges uinrrent chi si conmencherent 
l erbe a mengier et a paistre 
sains anthoines conmanda l une des maistes 
de les a arrester et puisque li sains hom l ot 
conmandé le beste ne s osa mouoir dont 
le conmencha a batre parmi les costes 
et si li dist   por qoi mengiés uos che que 
uos ne semastes mie  plus ne dist si 
conmanda a le beste qu ele tenist sa uoie 
ainc puis cel iour ne furent les bestes 
tant hardies encore uenissent eles 
boire a le fontainne que eles des herbes 
de cel cortil goutassent qant li moines 
a saint hylaire contee ceste cose sains 
hylaires lor pria qu il la tombe saint 
anthoine lor moustrassent ie ne sai s il 
li moustrerent ne ensegnerent por che 
que sains anthoines lor auoit deffendu si con 
ie uos ai conté deuant en se uie 
atant se parti sains hylaires de la et 
repaira tantqu il uint 
au castel de affridicion qui estoit a l entree 
de le desertine la departi il tote 
se conpaignie si qu il ne retint auec 
lui que yy freres et puis s en ala 
demorer el plus prochain habitacle 
qui illuec estoit por mener uie solitaire 
dont conmencha illuec endroit a 
auoir en lui si grant abstinenche 
de totes carneus coses et a tenir si grant 
silence com s il conmenchast adont premierement 
a seruir nostre seigneur 
car il ne quidoit ia que se chars humaine 
peust estre asses traueillie por auoir 
deseruie uie parmanable 
en cel termine adont auoit yy ans 
qu i n auoit pleu en chele contree 
si i estoient les herbes si seques que 
herbe ne autre cose qui de tere deust naistre 
n i pooit retenir se uerdure et 
les gens disoient que cele grant sekerece 
estoit por le mort saint anthoine et que li 
element le plouroient c est que les natures 
d iaus defaloient por ce qu il estoit 
trespassés de cest siecle et dont uint 
le renonmee del pais saint hylaire si s esmurent 
home et femes qui estoient tout 
descouloré par famine si li requisent 
et demanderent qu il a nostre seigneur 
priast tantque pluie uenist sor le tere 
dont ele fust arrousee qant sains hylaires 
uit le pueple en tel destrece il fu dolans 
en son cuer dont fist s orison 
a nostre seigneur qu il enuoiast pluie sor 
le tere qui soustenu auoit grant sekerece 
tantost conmencha a plouoir 
par les prieres del saint home et tantostque 
la dolchour de l iaue ot arrousee le tere 
si grans plentes de serpens et de bestes 
qui uenim portoient s esbolirent hors 
que trop pooit samler grant merueille et 
si eussent mort molt de gent de le 
contree par lor uenim s il ne fussent 
alé a saint ylaire querre secors et aie 
mais li sains hom lor benei oile de 
quoi li ahanier et li pasteur qui des 
serpens enuenimoient oignoient 
lor plaies et tantost estoient gari par cel 
oile dont le conmencherent chil de le 
contree a tenir en si grant honor et en si 
grant reuerence conme ce fust deus en 
forme d ome qui descendus fust a terre 
por iaus saluer de lor auersites et de lor 
grans dolours 
quant il uit qu il estoit si despuliés 
en cele tere et que on li uoloit 
plus faire d onnor qu il ne uolsist il 
se parti de la si s en ala en alixandre 
por ce qu il s en uoloit aler en le grant 
desertine la nuit qu il uint en alixandre 
ne uoust il mie herberger en le grant 
uile por ce que puisqu il auoit l abit 
de moine recheu n auoit il geu en 
cite ains s en ala le nuit as freres 
qui pres d alixandre demoroient et bien 
le connoissoient cil le rechurent a grant 
ioie qant uint deuant la iornee 
si doi deciple conmencherent a atorner 
l asne le sain home por tenir leur 
uoie li moine de se maison li cairent 
as pies et li prierent por dieu que che 
ne feist mie ne ne les degerpeist car 
mieus uolroient morir qu il n eussent 
se conpeignie il lor respondi qu il 
se hastoit d aler se uoie por ce qu il 
n eussent pour lui moleste car bien 
seussent qu il sauroient par chiaus 
qui apres lui uenrroient por quel cose 
il en estoit alés atant se departi d iaus 
et cil de la cite de gase uinrrent a 
l abeie pour le saint home et si le 
uoloient ochirre lui et esechium sen 
deciple par le conmandement iulium 
l empereor qui querre le faisoit par 
toute le terre et qant cil qui le 
queroient ne le trouerent a l abeie 
ou il auoit la nuit esté si conmencherent 
entr iaus a dire que uoirement 
estoit il encanteres si com li plusour 
tesmoignoient puisqu il sauoit 
les coses qui estoient a auenir 
li sains hom qui de la estoit partis 
entra en le grant desertine et la fu 
il un an tantque plusors gens l ii sorent 
qui uinrrent a lui et quant il 
uit qu il ne se pooit celer en 
terre qu il ne fust troués il se pensa 
qu il se meteroit en mer et querroit 
tantqu il troueroit une ille 
qui ne seroit habitee de nule creature 
et la arresteroit adont uint 
zz siens deciples de palestine a lui 
adriens estoit apelés si li dist que 
iulies li empereres estoit ochis et qu il 
i auoit crestien empereor qui gouuernoit 
le regne et por ce s en deust il repairier 
a ses freres qant li sains hom 
l oi ainssi parler il dist qu il n i 
retorneroit mie dont se departi 
de la si s en uint parmi le grant desertine 
dusc a une cite de libe qui 
seur le mer estoit fondee la se 
departi adriens de lui qui molt li 
fist de mal car il enporta si que li sains 
hom n en seut mot une 
uesteure que si frere li auoient enuoié 
mais molt le compera il plus 
molt chier car une enfermetes 
le prist dont il morut a grant 
dolour 
li sains hom qui a la cite 
dont ie uos ai deuant dit 
estoit troua une nef de marcheans 
qui s en deuoient aler en sesille 
il et si doi deciple n auoient 
plus de tous auoirs terriens c un 
liure d euangiles et nos uesteures 
li sains hom entra en le nef 
auec ces marcheans et pensa 
que cel liure donrroit il au notonier 
por se deserte qant il furent 
tout entré es nes et il orent grant pieche 
courut bien yy iors ou plus 
par le trauerse de le mer li deales entra 
el cors du fil au notonnier si conmencha 
a crier et a dire   hylaire sers ihesu crist 
conment puet ce estre qu il ne nos loist 
mie por coi que nos soions seur en 
tere ne en mer donne moi espace 
tantque ie uiegne a terre que ie ne soie 
trebuschiés de chi endroit en le mer 
et en abisme  sains hylaires li dist   se 
ihesus cris mes deus t otroie que tu i arrestes 
arreste i tout plainnement et s il 
t en uielt oster ne ieter que m en demandes tu 
qui sui hom poures et pekierres  
che disoit il por ce que li notonnier et li 
marcheant qui en le nef estoient ne 
l enseignassent ne demoustrassent 
d aucun miracle qant il uenissent a tere 
apres ce non mie granment fu garis 
li enfes et orent couent au saint home 
tout cil qui en le nef estoient par 
uerite que ia de lui ne parleroient adont 
coururent tant par le mer sans auoir 
torment qu il arriuerent et prisent 
port en sesille dont traist li sains 
hom le texte des euangilles et s affubleure 
si le uoust doner au notonnier 
por se deserte li notonnier qui 
bien ueoient que il n auoit nule creature 
autre cose fors le uesteure et cel liure 
iurerent que il n en prenderoient 
nule rien mais li sains hom 
qui auoit aussi grant fiance en le pourete 
et plus s i esioissoit que li rikeche 
li uoloit totes heures faire prendre 
car il uolsist que cil de la contree cuidassent 
qu en lui n eust autre cose forsqu il 
fust poures et mendis le notonnier 
qui a ses coses prendre ne baoient mie 
se departirent de lui et il s en ala ensus 
de le mer en un estrange liu desert 
por ce que aucun marcheant qui uenissent 
d orient ne le reconneussent la conquelloient 
l aigue et qant il en auoient zz 
fais assamblés ses deciples le portoit a 
zz uile qui illuec estoit prochainne si le 
uendoit et acatoit pain qu il departoient 
a chiaus qui a iaus uenoient dont il 
soustenoient lor uies ainssi li prodom 
cuidoit estre repus la endroit et que 
de lui ne fust plus mentions ne parole 
mais si com li escriture tesmoingne et dist 
maluaisement puet estre repuse le cite 
qui est assise seur une montaingne 
adont auint que zz hom de 
le cite de rome estoit entrepris par le diale 
qui li estoit entrés el cors 
si l auoit on mené el moustier saint 
pierre la conmencha li deales qui dedens 
lui estoit entrés a crier et a dire   n a 
encore gaires que hylaires li sers ihesu 
crist uint en sesille et nus ne l i connoist 
por ce quide il estre si repus que 
nus ne l i connoisse mais ie irai et 
si l enseignerai  dont entra li forsenés 
en une nef auoec une partie de 
sa gent et nagerent tantqu il uinrrent 
en sesille au liu ou li sains hom estoit arrestés 
et tantost com li derués 
le uit si se laissa cair a ses pies 
en meismes l eure fu il garis et sanés 
de se malauenture che fu li 
premiers miracles que nostres sires fesist 
por lui en sesille dont conmencherent 
a uenir a lui tant de malade qu i n en 
fu nus nombres et li saint home 
religieus aussi i uenoient 
entre chiaus s i uint zz haus hom 
qui tous estoit enflés et entrepris 
de trop grief maladie en meismes le 
ior qu il i uint fu il garis et sanés chil 
li uoust donner grans dons et grans auoirs 
mais il n en uoust riens recheuoir endementresque 
li sains hom estoit ensi en sesille 
com ie uous ai dit et com ces coses auenoient 
elechius ses deciples le queroit 
par tout le siecle et aloit par tous les pors 
de mer et par les grans desertines pour 
sauoir s il en orroit noueles car il sauoit 
bien qu il ne seroit en nul lieu 
arrestés que le nouele de lui ne fust tost 
par tout nonchie tant ala q au chief 
de yy ans oi dire zz guif c une prophete 
de crestiens estoit apparue en le tere 
de sesille et faisoit si grans miracles 
que on quidoit que ce fust des haus sains 
de cha en arriere et qant elechius 
oi ainssi chelui parler et dire il li demanda 
quel abit il auoit et quel langaige 
et conment il se maintenoit et de quel aaige 
il estoit li guis ne l en sot raison 
rendre ains dist qu il n en auoit mie 
ueu ne plus n en sauoit que le bone 
renonmee qu il en auoit oie elechius 
entra tantost en une nef qui en sesille 
aloit et qant il i uint il demanda a 
une uile qui estoit en une angle 
de le mer nouueles del saint home dont 
li disoient tout cil qui la arrestoient 
ou li sains hom estoit et conment il se 
contenoit et molt s esmerueilloient tot 
de ce que ainc puisque li sains hom estoit 
uenus en le contree qui tant bel 
miracle i auoit fait par le uolente 
de nostre seigneur ne uolt prendre 
nule cose terriene tant li seust en 
presenter ne offrir neis une seule mie 
de pain pour soustenir se uie esechius 
li sains hom qui oi ces paroles ala tantqu 
il trouua son maistre dont se laissa 
cair a ses pies si li conmencha a arrouser 
de ses lermes li sains hom l en 
releua et furent illuec yy iors emsamble 
dont sot et entendi bien esechius 
que li sains hom ne uoloit plus demorer 
en cele region por les gens qui 
a lui uenoient ains uoloit aler en 
si estranges terres que li nons de liu 
n i fust conneus ne ses langaiges qant 
esechius sot se uolente il le mena a 
zz castel en le contree de dalmacie 
la arresta il por che qu il quidoit mener 
uie solitaire car le terre estoit sauuaige 
et estrange mais il i fu tost 
conneus si com uos porrés oir et entendre 
adont auoit en cele 
contree un grant dragon 
de si tres horrible faiture et de si cruele 
qu il gastoit trestout le pais et mengoit 
bestes et homes tout la ou il 
les pooit ataindre li paien apeloient 
si fait serpent en lor langaiges 
por che qu il estoient si grant et 
si cruel qu il mengoient cascuns un 
buef a une fois qant li sains hom sot 
ceste cose il conmanda a faire un tres 
grant fu de laigne pres des liu ou 
li serpens habitoit dont fist ses orisons 
a nostre seigneur et qant il les ot 
finees il fist le serpent el fu entrer 
et si l art a porre deuant tout le pueple 
qant ainssi fu le contree deliuree 
de le male beste li sains hom fu molt esmaiés 
quel part il porroit aler car 
la ne uoloit il plus demorer en nule maniere 
et porpensoit en lui meismes 
les terres ou le nouele de lui ne fust 
seue adont fu grans croulles de tere 
qui apres le mort de iulie l emperrour 
auint et si issirent les mers hors de 
lor riues tout aussi que se nus autres 
deluues deust core et uenir par le uolente 
nostre seigneur et les nes uenoient 
ia as hautes montaingnes qant ce 
uirent cil de le contree il cremirent 
molt si conme cil qui droit auoient que 
lor castel ne caissent ne lor maisons 
ne fussent confundues si uinrrent 
au saint home et le menerent deuant iaus 
aussi com a bataille contre le mer 
qui uenoit dont fist li sains hom crois 
el sablon et tendi ses mains encontre 
le mer or poés oir grant miracle 
car le mer n osa uenir encontre le 
saint home ains crut et haucha amont 
aussi conme une grant montaingne 
et si se traist petit et petit 
arriere che tesmoigne encore tote 
cele contree dusc a hui cest iour 
et les meres l aprendent a lor enfans 
por che qu il le tiegnent en memoire 
et racontent a chiaus qui uenrront 
tuit cil de le contree s esmerueilloient 
des miracles del saint home 
quant li sains hom 
uit et entendi teus coses il dist 
que la ne demoorroit il mie plus 
que demoré i auoit lors s en ala par 
nuit tout coiement tantqu il uint 
au port de mer si troua une nef 
carchie qui deuoit aler en cypre 
dont entra ens et si deciple auec lui 
li maronnier traisent lor ancres 
si se departirent du port qant lor uoile 
furent drechié et coururent tant tot 
selonc terre que reubeor de mer et larron 
qui estoient en galies lor apparurent 
por chiaus de le nef reuber et destruire 
tout cil de la nef auoient grant paor 
et grant doute li desciple saint hylaire li 
disent qu il regardast car reubeour 
uenoient et il resgarda de loing si conmencha 
a rire puis si dist a ses deciples 
  uos poure de foi et de creanche por 
quoi aués uos paor ia n en a mie chi 
tant com pharaon en ot qant il ensiui 
les fius israel par le rouge mer et encore 
dont furent il tout noié par le uolente 
de nostre seignor  ainssi parloit il a iaus 
mais por ce ne targoient mie chil qui 
estoient estoient es galies ains feroient 
de si grant force et de si grant uertu 
as riesmes que il faisoient le mer escumer 
et fendre et tant estoient ia aprochié 
qu il n i auoit mie zz giet de pierre dont 
se leua li sains hom et estut deuant 
en le nef et tendi se main contre ciaus 
qui uenoient trop aigrement si lor dist 
  tresque la ou uos estes uos souffise 
sans plus uenir auant  or poés uos 
oir grant foi qui estoit el saint home 
car les galies resalirent tost arriere 
et retornerent isnelement plus que eles 
ne fussent uenues malgre chiaus qui 
dedens estoient ne ainc ne finerent 
d arriere retorner dusc au riuaige 
dont eles estoient meues 
or uous uuel ie laissier plusors 
coses por che qu il ne uos 
samble que ie uuelle lo conte alongier 
mais che tant seulement uos uuel ie dire 
que la ou il estoit en le nef et il trespassoient 
pres des uiles et des chites que 
li desué acoroient au riuaige et si crioient 
il les ooit et maintenant par le 
priere del saint home estoient il gari 
tant nagerent adonques que il uinrrent 
en cypre li sains hom issi de le 
nef si entra en une cite qui paphe 
estoit appelee qui adont estoit noble 
et riche et de grant seignorie mais li 
grant croulle l ont si anientee que mais 
n i apert nule cose que le ruine et par 
chou c om i uoit encore puet on bien sauoir 
que la cites fu de grant seignorie 
cha en arriere 
dehors cele cite se herbega li sains 
hom conme poures et molt s esioi 
de chou que il i fu ne sai qans iors que 
de lui ne fu nule percheuance de chiaus 
de le contree et qu il en pais menoit 
se uie mais plus de yy ior ne trespasserent 
mie qant trestout li deruét 
qui estoient en l ille de cipre conmencherent 
a crier et a dire que hylaires 
li sers ihesu crist estoit uenus et que 
on se deuoit haster d aler a lui che 
disoient il en le cite de salemine et 
en le cite de currie et en le cite de la 
pyte et es autres et bien affermoient 
qu il estoit sers dieu mais il ne sauoient 
ou il estoit anchoisque yy ior 
fussent passé ot il deuant le saint 
home pres de yy yy que homes que femes 
qui a lui s assamblerent et entrepris 
estoient de diuerses enfermetes qant 
il les uit il fu molt dolans de chou qu il 
ne le laissoient reposer mais neporqant 
il en fist ses orisons a nostre segneur 
teus i ot qui furent sané en meisme 
l eure et teus i ot apres yy iors et telus 
i ot au tier ior ainssi furent 
tout li yy gari dedens une semaine par le 
uolente nostre seigneur et par le priere del 
saint home 
li sains hom mest en cele terre 
yy ans et dedens chel termine 
i fist nostres sires por lui maint bel miracle 
et il enuoia aussi dedens ce terme 
esechium en le terre de palestine saluer 
et uisiter ses freres qui illuec estoient 
qant il fu repairiés li sains hom se pensa 
qu il iroit en egypte en une desertine 
qui bucole estoit apelee car la n abitoit 
nus crestiens ains erent cil del 
pais molt cruelus gens et molt estrange 
dont se departi de la et ala tantqu 
il troua ensus de le mer a yy liues 
zz liu molt estrange et repus entre 
montaignes hautes et apres auironnee 
de fores et d arbres mais iaue i auoit 
bele et clere qui de le montaigne 
deschendoit et arrousoit zz campel qui 
la estoit qui molt estoit delitables et arbres 
i auoit qui fruit portoient de plusors 
manieres mais onques li sains 
hom riens n en gousta car il n en auoit 
cure encoste cel lieu qui molt estoit 
delitables auoit zz molt anchien tenple 
de paiens qui tous iert degastés 
et les maisieres fondues la encoste 
auoit ior et nuit tel criee de uois de 
diales que che sambloit c une grant ost 
i fust logie che contoit li sains hom 
meesmement et si deciple le tesmoignoient 
qui i firent et qui le uirent 
qant li sains hom uit cel liu si fait et si 
estrange il li plot molt si i arresta et 
mest yy ans et che li fu molt grant confors 
uers le fin de se uie qu il n estoit 
mie si graueilliés de gent conme il 
uoloit estre car por l aspreche du lieu 
et pour le griece et pour che que li pueples 
de le contree disoit que les ames 
i abitoient n i osoit nus uenir qui 
au saint home feist greuanche 
un iour auint que li sains 
hom issi hors de son habitacle 
si resgarda deuant lui si uit zz home 
tout palasineus gesir a l entree qant 
il le uit il s en esmerueilla molt et demanda 
esechium qui cil estoit et conment il 
auoit la esté amenés esechius respondi 
qu il auoit esté sires de le uile 
a cui li lius tenoit ou il habitoit 
qant li sains hom l oi il conmencha a 
plourer si tendi ses mains uers 
chelui qui la gisoit si dist   el non nostre 
seigneur ihesu crist lieue sus et si ua  
dont auint cose esmerueillable car 
a painnes ot li sains hom le parole pardite 
qant cil sali sus garis et sanés de toz 
ses membres qant ceste cose fu seuee 
par la contree onques grietes ne 
asprete de le uoie n i fu resoignie 
que besoigne n i cachast les plusors 
et ia en estoit espandue par tout le 
nouuele qu il longuement n i arresteroit 
mie car il fuioit l onnor de 
cest siecle et uoloit auoir silence 
et pais et mener poure uie 
a cel iour estoit li sains hom de 
yy yy ans de son aaige et molt 
iert affloibis et malades si conme cil qui 
aprochoit le ior de son trespassement 
esechius n i estoit mie adont 
et li sains hom escrit zz peu 
de letres qui sen testament deuisoient 
ch est qu il laissoit esechium che qu il 
auoit de rikece et que estoit chou 
sen liure d euangilles et une cote de 
sac et se coule car il n auoit nule autre 
creature un petit deuant ce estoit mors 
ses deciples qui le seruoit 
dont uinrrent a lui plusor religieus home 
de le cite de paphe qant il sorent 
qu il estoit malades car il li auoient 
oi dire que adont iroit il a nostre seigneur 
et si seroit deliurés des loiens de ceste 
mortel uie et constantie une sainte 
feme cui fille et sen baron li sains hom auoit 
deliuré de le mort par l oile qu il auoit 
benei cele uint aussi qant il 
tout furent assablé li sains hom 
lor coniura que tantost com li ame seroit 
del cors issue qu il ne le gardassent 
une seule heure ains l enfoissent illec 
endroit en tere tout ainssi com il estoit 
uestus a toute se haire et che que 
il auoit uestu c estoit une autre poure 
coule petit auoit ia li sains hom 
de calor en ses membres ne n i auoit 
nule uigeur d ome fors seulement 
sens et ramembrance et toutes uoies 
ouuroit il les ieus si disoit   ame 
is hors de cest cors que criens tu is hors 
que doutes tu tu as pres de yy 
ans serui ihesu crist et si criens le mort  
et endentresqu il disoit chela il rendi 
ame dont l enfoirent cil qui la 
estoient 
qant esechius li sains hom qui alés 
estoit en palestine sot ceste cose 
il s en reuint en cypre et si dist 
en faingnant son cuer et son coraige 
pour toloir chiaus de la contree le sospechon 
qu il uoloit la arrester et garder 
le cors del saint home ainssi i demora 
li preudom yy mois et dont embla 
li cors saint hylaire seur grant peril de 
se uie tantqu il reuint en palestine 
a ses freres qant il i uint tout li moine 
et les gens des castiaus uinrrent 
encontre si le misent en l abeie que 
li sains hom auoit estoree tout aussi entier 
com s il fust encore en uie a toute 
se cote et se coule et bien saichiés qu il 
flairoit aussi souef conme s il fust enoins 
de precieus ongnemens fais et confis 
de precieuses especes et ce ne uos doi ie 
mie taire che me semble que constancie 
le sainte feme morut tantostqu ele 
oi dire que li cors sains hylaires estoit 
portés en palestine car ele auoit 
si grant amor en lui qu ele ueilloit 
molt souuent a se sepulture et dusc a 
hui cest ior a il grant estrif entre 
chiaus d egypte et chiaus de palestine 
del cors saint hylaire car chil 
de palestine dient que ses cors est en 
lor pais et cil de cypre dient que ses espris 
est en lor contree car il ama plus 
cypre que palestine si conme il en fist 
aparanche et neporqant encore en tenchent 
il et estriuent entr iaus en tel 
maniere maint bel miracle et maint 
signe auienent cascun iour par le 
saint home et en l une partie et en 
l autre partie mais plus en auienent 
par auenture en cypre la ou il fu 
premiers enseuelis car il ama plus 
chel liu si com moi samble einssi 
trespassa li sains hom de ceste mortel 
uie et fu portés ses espris en ioie 
parmanable ou deus nous uuelle 
tous metre par sa douchour et par 
se misericorde 
