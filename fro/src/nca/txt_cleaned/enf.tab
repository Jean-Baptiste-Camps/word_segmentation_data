dire uous ueul chi et retraire 
chose qui a tous doit bien plaire 
mes ie uous pri premierement 
que uous m ecoutés bonnement 
se uous entendre me uoulés 
les enfances oir porrés 
de xm crist nostre dous pere 
et de la sieue chiere mere 
mout par fet bon a ce entendre 
et auoir le cuer dous et tendre 
que li plus grant et li menour 
prendre il pueent preu et honor 
s aués oi asez souuent 
les romans de diuerse gent 
et des mencongez de cest monde 
et de la grant table roonde 
que li rois artus maintenoit 
ou point de uerite n auoit 
qui uous uenoient a talent 
cestui oés deuotement 
que tout est fet de xm crist 
car uous i aurez grant profit 
et grant bien a tous cex sera 
tant con cest siecle durera 
qui uolentierz l escouteront 
et en lor cuers le retendront 
oés sans nule entroubliance 
tretout cest liure en remembrance 
et ie uous di bien sans mentir 
que mout uous plaira a oir 
ces enfancez que ueul conter 
et si ne uous ueul riens moustrer 
que ne puisse prouuer en leitre 
sans menconge aiouster ne meitre 
si com en latin trouué l ai 
en francois le uous descriroi 
mot a mot sans riens trespasser 
pour dieu ne me puis trop lasser 
quant xm crist nostre dous pere 
fu nez de la uierge sa mere 
con par l angre fu deuisez 
marie out de la ioie asses 
si con xm nés en estoit 
en une creiche fu mis droit 
ou un asne et un buef menioient 
et l un et l autre bien sauoient 
que c estoit dieu qui la fu mis 
et qui en terre fu tramis 
pour son pueple d enfer geter 
cuer d onme ne porroit penser 
com en auoit grant uolente 
puis fu au tempre presenté 
ou il mout desiré estoit 
de symeon qui fain auoit 
que entre ses bras le tenist 
ancoizque du siecle fenist 
auantque xm fust nessans 
en auoit bien chanté cent ans 
apres trois rois d estrange terre 
icel enffant alerent querre 
et porterent riche present 
que il offrirent noblement 
bien sauoient pour uerite 
que dieu estoit en terre né 
xxx 
xxx 
xxx 
xxx 
xxx 
xxx 
xxx 
mes ne sorent en quel raingnes 
si con l estoile les menoit 
chascun d eus cele part aloit 
tantque il furent ariuant 
en la terre a un mal tirant 
herodez qui fu rois et sire 
et mestre de toute l empire 
quant herode sout la uenue 
de la tres grant desconuenue 
mout en out a son cuer grant ire 
tout maintenant lor prist a dire 
  qui estes uous et dont uenés 
qui uous a ichi amenés 
bien me semblés estre sauuages 
sire roys qui tant estes sages 
tous troi sonmez d estrange terre 
si alon chercher et enquerre 
un dieu qui est en terre nés 
qui est sour tous rois couronnez 
conment  dist herode le roy 
  sera il autre roy que moy 
bien uoi que uous me trespassez 
sire  dist l un   or entendés 
nous sauonz bien certainnement 
que dieu est nez omnipotent 
qui tout le monde sauuera 
che sachiez bien ia n i faudra 
qui a lui uoudra obeir 
nous le sauon bien sans mentir 
par l estoile ou a grant clarte 
en sauonz bien la uerite 
qui de nos pais nous amainne 
iusques chi por dieu fere estrainne  
le estoile et sa grant clarte 
ont li trois rois par uerite 
tretout maintenant adiree 
en l erodiane contree 
lors ont herode aresnié 
  sire rois a uostre congie 
sonmez aprestés pour aler 
de ce  dist il   n estuet parler 
ancois un respit uous requier 
tanque i aie fet enchercier 
a mes clers que soit uerite 
qu il soit nés pres de ma cite  
li roys distrent   nous l otrion 
feites tost nous uous en proion 
car trop sonmes uenus de loing 
de tost aler auonz besoing  
li rois herode mander fist 
tous les sagez clers et lor dist 
que en lor liurez regardassent 
et bien diligalment cherchassent 
s il estoit nés pres de sa terre 
l enfant que li trois rois uont querre 
tretous les mestres a deliure 
chascun regarda en son liure 
et lors trouuerent en lor loy 
que en terre estoit nés un roi 
qui tout le mont gouuerneroit 
et les ames d enfer trairoit 
lors respondi li rois herodes 
  et que dites uous pour mes botes 
sera il donc plus haut que moy 
oil sire foi que uous doi  
chascun des mestres li respont 
  sire sera de tout le mont 
car estre plus haut ne porroit 
de lui nul honme en nul endroit  
lors dist herode le malfe 
qui de courout fu eschaufé 
  uoiz por la teste de mahon 
seroi ge en sa subiection 
mout sera disgne sa nessance 
quant il aura sour tous puissance  
as trois rois s en est reuenus 
en son cuer forment irascus 
li rois herodes sans targier 
les trois rois prist a aresnier 
  seignourz ie me sui conseillié 
alés ent ie uous doins congie 
feites uoustre pelerinnage 
conme prodons loiel et sage 
a l enfant qu est en terre nez 
gardez seignors ne demorez 
a moy retornés erralment 
quant uous aurez fet uos present 
moi et ma gent sans demorer 
irons cel enfant aorer 
et itel present li ferons 
conme uous ia ne le lairons  
les trois rois lors se departirent 
d erode et grant ioie firent 
de ce que il congie auoient 
si tost conme il as chans estoient 
si furent tuit troi sans delay 
por l estoile en mout grant esmay 
qui les i auoit amené 
nuit et iour a mout grant clarte 
quant ne la pouoient choisir 
chemin ne pouoient tenir 
toute la terre herodiane 
passerent iusqu a meriane 
quant els furent tuit hors alé 
de la terre au maleuré 
herode qui par traison 
les congea de sa maison 
tantost sans point de demoree 
qu il furent hors de la contree 
ont il l estoille apercheue 
dont il ont grant clarte eue 
celle estoile les conduisoit 
uers bethleem le chemin droit 
dedens la cite s en entrerent 
les trois rois par la uile alerent 
mes ne sauoient en quel lieu 
il peussent aourer dieu 
quant en beleem uenu furent 
tretout maintenant s aperchurennt 
que l estoile son repos prist 
sour la maison ou xm crist 
de sa mere estoit né sour terre 
cele part alerent grant erre 
descendus sont tout maintenant 
en la maison troeuent l enfant 
a genous se sont tous trois mis 
si li ont offert ce m est uis 
quant il l orent apercheu 
or et enchens mierre esleu 
oés tretuit n en doutés mie 
que cel offrende senefie 
li or donne senefiance 
que il auroit sor tous puissance 
l enchens moustre qu il estoit diex 
roys du chiel esperituels 
le mierre donne entendement 
qu il recheuroit mort charnelment 
et que il l anemi uaintroit 
par la mort que il recheuroit 
quant li trois rois ont presenté 
si lor est pris grant uolente 
a tous ensemble de dormir 
si se dormirent a loisir 
quant li trois rois furent dormant 
un angre lor uint denonchant 
que par herode pas n alassent 
n en sa terre ancois la passassent 
quant l angre out sa raison finee 
uers paradis fist retornee 
li trois rois furent forment lie 
quant il se furent esueillié 
de ce que il ont l angre oi 
chascun forment s en esioi 
lors se leuerent bien matin 
errant se meitent au chemin 
mes par herode pas n alerent 
par autre uoie retornerent 
l estoile lor fu aparant 
qui lour rendi clarte mout grant 
retornez se sont d autre part 
les trois rois as quiex il est tart 
qu il uenissent a lor repaire 
mout loent dieu le debonnere 
que de mort les auoit rescous 
et des mains herodes li glous 
car sachiez bien est uerites 
se il fussent par la cites 
au fel herode reuenus 
tous trois les eust retenus 
se dieu ne lor fust bons amis 
herode a mort les eust mis 
mout fu herode courouciez 
quant li rois ne sont repairiez 
par lui si con lor auoit dit 
en son cuer en out grant despit 
herode qui cruelz estoit 
mout fu irés quant ne pooit 
en sa terre les rois trouuer 
car a mort les quidoit liurer 
herode qui out cuer plain d ire 
a ses serians conmence a dire 
que tous les enfans deuant lui 
d aage deus ans et demi 
et d un an et d un mois assez 
ne ueul qu en soit nus trespassez 
ne li amainnent maintenant 
li seriant monterent errant 
si alerent parmi la terre 
tretous les petis enfans querre 
si com au roy les aportoient 
les meres apres eus ploroient 
quant herode li mal tirans 
uit par deuant lui les enffanz 
tous les a fet sans atargier 
a ses menistrez decouper 
bien quida le cuuert malfe 
l enfant xm auoir trouué 
quant li enfant furent tuit mort 
les meres en font deul mout fort 
mout grant paour en out marie 
atant ont une uoiz oie 
d un angre que dieu lor tramist 
a marie et a ioseph dist 
que en egypte s en alassent 
l enfant xm o eus portassent 
marie prist tantost la fuite 
et s en ala droit en egypte 
et ilecques tant demoura 
que herodes se deuia 
or lairoi de ce a itant 
si uous parleroi de l enfant 
et des miracles que il fist 
ainsque le siecle deguerpist 
marie et ioseph s en ala 
et son enfant qu ele porta 
lyons draglons s il encontrerent 
chascun des bestes l enclinerent 
marie prist lors son enfant 
si le coucha en son deuant 
paour auoit eu des bestes 
qui uers lui enclinent lor testes 
mout souuent uers lui s en uenoient 
dont mout grant paor li feisoient 
lyons lieupars draglons emsemble 
nul mal ne li font ce me semble 
et pour ce chascun entendoit 
que tout ce uerite estoit 
che que demoustroit xxx 
et qu il disoit em prophezies 
que quant marie aroit un fix 
il nous moustra en ses escris 
leu qui la brebis mengeroit 
que ia nul mal ne li feroit 
apres trois iors en uerite 
que il estoient hors alé 
de la terre au desloiax 
herode qui tant sout de max 
qui pour ocire xm crist 
les petis enfans a mort mist 
li soleil fu resplendissant 
et si feisoit un chaut mout grant 
et la douce uirge marie 
ioseph apele si li prie 
  sire ioseph de uoir sachiez 
cest chaut nous a mout aigriez 
pour ce sire nous reposon 
sous cest arbre que chi uoion 
bien me ples  ioseph li disoit 
lors la mainne sous l arbre droit 
et la mule sor quoi el sist 
xxx 
en l ombre de l arbre s en uint 
marie qui son enfant tint 
marie alors se reposa 
sous cel arbre et le regarda 
au regarder se delitoit 
pour le fruit qu en l arbre ueoit 
que bien moustroit a sa pensee 
que le fruit forment li agree 
en son cuer out grant desirier 
qu eust de cel fruit a mengier 
marie ioseph apela 
  sire  dist elle   entendez cha 
a mon cuer forment atalente 
qu eusse du fruit de cele ente  
et xm crist qui bien sauoit 
le talent que sa mere auoit 
conme du fruit auoir peust 
se a l arbre auenir peust 
si con sa mere le tenoit 
entre ses bras qui mout l amoit 
dist a l arbre   tost uous plessiez 
deuant ma mere et abessiez 
et li donnez a grant plentes 
de cel bon fruit que uous portés  
a la uoiz xm s enclina 
li arbre qui le fruit porta 
et marie en menia assez 
si fist ioseph qui ert lassés 
quant mout bien saoulez en furent 
de cel bon fruit si con il durent 
chascun d eus mout grant ioie en fist 
mout gracierent xm crist 
sa mere mout xm amoit 
et elle lui ce fu bien droit 
que quancque uouloit demander 
du fere n estoit pas auer 
quant du fruit orent a plente 
mengié tout a lor uolentez 
dieu dist a l arbre   sus leuez  
et li arbrez sans atargier 
se conmencha a redrecier 
conme tous iors auoit esté 
et en yuer et en este 
en son cuer en out ioie grant 
marie de son dous enfant 
por les miraclez qu il feisoit 
mout tres doucement l acoloit 
ioseph qui marie gardoit 
mout doucement la ratendoit 
et si li dist   ma douce dame 
i ai si grant soif foi que doi m ame 
a poi que ne me faut l alainne 
soustenir me puis a grant painne 
paor ai ne perde la uie 
bien est drois que ie le uous die  
marie adonc li respondi 
  ie ai mout grant soif autresi 
et nostre mule que auonz  
xm entent bien lor raisonz 
xm qui mout tres bien sauoit 
la grant soif que ioseph auoit 
et con se plaignoit a marie 
qui pour ioseph fu esmarrie 
et pour sa mule paour out 
qui pour chaut de soif baaillout 
or entendés con dieu parla 
a l arbre qui se redrecha 
  arbre pour l amor de ma mere 
fai tantque rendes eue clere 
car ie l ain forment et tien chier 
or acomplis son desirer 
et ie l ueul et si le conmant 
que soies des ore en auant 
plantés en paradis lassus 
de tes branches qui sont cha ius 
arbre dont tu as grans plentes 
des rachinez que uous portés 
fontainne en isse bele et clere 
pour abeurer ma douce mere 
et ioseph que forment amoit 
et sa mule qui le portoit  
quant xm plain de grant bonte 
out a l arbre issi parlé 
eue clere douce en issoit 
des rachines que il portoit 
marie en but sa saoulee 
et ioseph a qui mout agree 
et la mule a mout grant alainne 
en out mout tost sa pance plainne 
ioseph en demainne grant feste 
por marie et pour sa beste 
et plus lor plest icil mengier 
que nul tant fust et bon et chier 
marie son chier fix tenoit 
et doucement le mercioit 
de tretout ce que fet li ot 
tous iors de plus em plus l amot 
a cel arbre une autre fois dist 
li tres amoureus xm crist 
que des branches que il portoit 
en paradis plantés seroit 
si tost con xm out ce dit 
un angre du chiel descendi 
des branches de l arbre esrachoit 
et en paradis les portoit 
si con xm l ot deuisé 
fu tost feite sa uolente 
quant li angre parti s en fu 
et des gens fu apercheu 
chascun s en fu espoentez 
qu a la terre chai pasmez 
pour la clarte qu ilec estoit 
que l arbre et li angre rendoit 
tretout enuiron ne deuant 
ne pouoient aler auant 
tuit cil qui le miracle uirent 
de paour a terre chairent 
car onques mes en lor ae 
n orent ueu si grant clarte 
graces rendent a xm crist 
et l enfant maintenant lor dist 
  pour quoi fustes si paourous 
sauoir poués tout a estrous 
ne uous peust fere nul mal 
tant con fusse o uous cha aual  
ioseph dist a l enfant xm 
  grant chalor auon recheu 
sire plain de tres grant bontez 
cest chaut nous a forment greuez 
alonz s il uous uient a plaisir 
deuers la mer mout le desir 
car en iericop a trop froit 
et si irons plus a esploit  
xm a ioseph respondi 
  sire qui entendez a mi 
cest chemin est plus brief asses 
de trente iourz continués 
par chi alés hardiement 
la chalor paserés briement  
quant xm out parlé issi 
ioseph regarde deuant lui 
les mons d egypte a auisés 
mout s en merueille en son pense 
car il auoit bien oi dire 
male gent a en cele empire 
car deables il conuersoit 
qui chascun iour les decheuoit 
en cele terre uroiement 
furent plus de set ans manant 
de fax mahons de fax ymages 
qui lor faisoient grans damages 
tuit aoroient les deablez 
et frondise estoit lor auoué 
des sydoines sires clamé 
chascun ior si les aouroient 
en nul autre dieu ne creoient 
quant ioseph en egypte entra 
les mescreans mout redouta 
tantost le fix sainte marie 
s en uint a la mahonmerie 
qui si decheuoit toutes gens 
par ses mauues enchantemens 
xm crist cele part ala 
les fax ymages regarda 
si con les iuis aoroient 
les deablez qui les estoient 
mes quant xm i fu entrés 
chairent tretous les malfez 
frondise et toute sa gent 
de cel fet furent mout dolent 
frondise mout dolent estoit 
pour ses ydres que chair uoit 
mes il sout bien certainnement 
xm l out fet a escient 
pour destruire ses anemis 
bien uoit qu il est dieu posteis 
li prophete qui iadis furent 
le raconterent conme il durent 
c un honme sour terre nestroit 
qui trestous lor diex abatroit 
dieu s aparut a pharaon 
li rois qui mout fu puissans hons 
qui toute la terre tenoit 
d egypte la ou il manoit 
mes il ne uout onques ior croirre 
que iceste chose fust uoire 
que dieu fust nés de uierge en terre 
n onques merci n en uout requerre 
tant estoit plain de mescreance 
mes che li uenoit de s enfance 
si grant orguel o soi mena 
que en la fin s en maruoia 
en enfer en sera tous iors 
en painnez et en grans doulors 
frondise si out grant paor 
uenus est a nostre seignor 
a xm crist le dous enfant 
de ses pechiez merci criant 
et por son pueple merci crie 
a xm crist le fix marie 
et xm grant pitie en ot 
si li pardonna ausi tost 
tretoutes ses iniquites 
et as gens de tout son reignes 
mout est xm crist merciablez 
et a toutes gens amiables 
car il pardonne ses courous 
uolentiers a tous pecheours 
qui de lor pechiez merci crient 
et de cuer a lui s umelient 
il fet mout bon a dieu seruir 
et sa bonne amour deseruir 
car uolentiers oeure sa gloire 
a touz chex qui l ont en memoire 
u chimquime an que dieu fu né 
une foiz fu iouer alé 
o les enffans d une cite 
samedi fu par uerite 
si com ensemble s en alerent 
mout tres grant ioie demenerent 
et de maintes choses parloient 
sour la riuiere ou il aloient 
xm sor la riuiere uint 
ou l eue mout clere deuint 
mes xm crist a sa maniere 
fist l eue toute traire ariere 
quant xm crist out toute ostee 
cele riuiere et hors boutee 
xm ses lais il compassoit 
et l eue dedens mise auoit 
mes un iuif le destorba 
qui tous ses lays li depecha 
xm li dist isnellepas 
  ha chaitif fix de sathenas 
pour quoi m as tu mes lais rompus 
tu en seras mort confondus  
quant xm crist li out ce dit 
tantost mourust sans nul respit 
li iuis qui out depecié 
les lays xm et couroucié 
xm ariere retorna 
a sa mere qui mout l ama 
li iuis du mort s esbahirent 
petit et grant xm suirent 
li iuitel ne demorerent 
a lor parens s en retornerent 
et si lor firent entendant 
que xm out tué l enfant 
lors uindrent a ioseph tout droit 
lor pleinte feire a grant esploit 
de lour enfant qu auoit ocis 
xm dont mout sont esbahis 
ioseph pristrent a manecier 
et a hors du pais chacier 
pour xm qu il rechetoit 
dont ioseph grant paor auoit 
a marie est ioseph uenus 
mout dolent et mout irascus 
et li a dit   ma douce amie 
pechie feites et uilanie 
que uous ne chastiez xm 
car menacié sui sans raison 
pour un enfant qu il a ocis 
mout nous en heent les iuis 
en peril sonmez nuit et ior 
ne nous meitent a deshonor  
quant marie ioseph entent 
a son enfant uint doucement 
et li a moustré tout le fet 
si con ioseph li out retreit 
puis li a dit   mon enfant dous 
et pour quoi ne uous chessiez uous 
de fere tant d auersite 
as enffans de ceste cite 
dont menaciez ie et uos pere 
sonmez chascun iour a desfere 
pour un enffant qu aués tué 
si con uos peres m a conté  
xm li dist   douce amie 
sachiez ne uous mentiroi mie 
quant ie faisoie a ma maniere 
un petit l eue traire ariere 
lors uint un garcon felonnet 
tantost son baston dedens meit 
car tous mes lais me depecha 
douce mere mout m en pesa 
ne me poi tenir du maldire 
car trop en oi au cuer grant ire 
et pour ce est li felon mort 
mes il aura ore resort 
mere pour uostre grant amor 
que iamez n aurois a nul ior 
blasme dont uous puisse retraire 
car a tout le mont deuez plaire  
xm por l amor de sa mere 
et por la pitie de son pere 
est maintenant leuez en peis 
uers le iuif s est adrechiez 
un poi l a de son pie hurté 
le iuif errant s est leué 
uenir le fist de mort a uie 
pour l amour sa mere marie 
quant le iuif resuscita 
onques xm n en mercia 
quant le iuif resucitez 
fu xm ne s est arestés 
ains uint a ses lays maintenant 
en son cuer grant ioie faisant 
du tay que ilecques trouua 
douze moisniax en compassa 
au samedi les fist uoler 
et deuant les iuis aler 
de ce furent mout esbahi 
li iuif qui sont entor lui 
a ioseph le pere xxx 
est tantost un iuif uenus 
et en a fet plainte mout grant 
et le reprent de son enffant 
que au sabath le suefre ouurer 
mout souuent l en prent a blasmer 
  la loy  fet il   ouurer desfent 
iour de sabat a toute gent  
ioseph demande a xm 
  a sabath pour quoi l aués fet  
xm ne s en fist lors que rire 
deuant ioseph a pris a dire 
  uolés moisniax  et puis si rist 
en batant ses mains xm crist 
lors uolerent sans demoree 
par la uile et par la contree 
aucuns qui furent en present 
loerent dieu omnipotent 
les iuis plains de felonnie 
a xm porterent enuie 
de ce que xm crist out fet 
firent les iuis un grant plet 
puis tindrent n ot mie grantment 
les iuis un grant parlement 
et disoient tuit li mauues 
qu il auoit trespassez lor lais 
xm deuant eus tous aloit 
mes un iuif fel i auoit 
plain estoit d ire et de courous 
ferir ala xm le dous 
par mout grant ire un coup mout grant 
qu a la terre fu trebuchant 
ioseph le uit mout l en pesa 
mes pas reuengier ne l osa 
si tost conme out xm feru 
fu a la terre mort chau 
li fel iuif de mort soubite 
de son fet rechut la merite 
lorz i out grant cri et grant noise 
au prodon ioseph mout em poise 
que li fel iuif mort estoit 
mes mout bien deserui l auoit 
car feru auoit pour noient 
xm crist a son escient 
tantost apres cele auenture 
fu par la terre grant murmure 
des iuis qui grant deul et fort 
font pour le iuif qui est mort 
a marie s en uont plaingnant 
tuit li petit et tuit li grant 
et chascun mout forment l em prie 
que elle son enfant chastie 
marie et ioseph ensement 
si pristrent xm lor enfant 
et mout de bon cuer li prierent 
et doucement l amonesterent 
deuant tous cex qui la estoient 
si con cex qui de cuer l amoient 
qu il se gardast de fere mal 
en pes alast et cha et la 
li mestre d eus tous araisonne 
sire ioseph le bon prodonme 
et li a dit deuant eus tous 
  sire ioseph que feites uous 
ie lo que creés mon conseil 
d une chose que dire ueul 
uostre fix uous nous baillés 
si lessera tous ses forfes 
nous li aprendrons de clergie 
son mestre sera zacharie 
oie a nostre loi souuent  
lors a dist ioseph ensement 
a xm que o eus alast 
ne c a nul mal ne lor parlast 
  biax fix encor te ueul prier 
que te gardes d eus couroucier  
ainssi conme ioseph parloit 
a son dous fix que tant amoit 
l ont li iuif araisonné 
et li ont asprement moustré 
  ioseph ioseph  font li iuis 
  mout est outrageus uostre fix 
il a plus fez de grans outrages 
que ne fist hons de uos lingnages 
un de nos iuis a ocis 
qui mout par estoit de grant pris 
le gre de nos amis fachiés 
ou tost hors du pais ailliez 
car autrement en ceste terre 
ne poés demorer sans guerre 
car il n est pas du pueple amés 
se demorer en pes uoulés 
bon est que l en li requesist 
que le mort reuiure feist 
puisque il en a le pouoir 
se uoulés em pes remanoir  
quant ioseph oi les nouueles 
sachiez qu au cuer li furent belez 
erraument s en uint a marie 
et mout doucement li deprie 
que elle a son fix priast 
que le iuif resuscitast 
qui estoit mort de mort soubite 
  si demorron en pes et quite  
elle dist   ioseph amis chiers 
si feroi ge mout uolentiers  
marie a xm lors s en uint 
doucement par la main le tint 
et li deprie que il fache 
le iuif reuiure en la place 
xm respont   ma douce mere 
uostre uouloir doi ge bien fere  
tantost xm ala tout droit 
la ou le iuif mort estoit 
xm si le prist par l oreille 
  lieue toi  dist il   et t esueille  
li iuif saut que plus n atent 
deuant les iuis en present 
et xm d ilec s en torna 
issi le mort resuscita 
tous les iuis qui ilec erent 
de ce forment se merueillerent 
marie et ioseph en sont lies 
car mout estoient manechiez 
des gens de toute la cite 
se le iuif resuscité 
ne fust il couuenist sans faille 
que il eussent la bataille 
as iuis qui ne connoissoient 
xm dont aweuglés estoient 
un iuif mestre zacharie 
qui tant sauoit de la clergie 
de xm grant enuie auoit 
a ioseph folie en disoit 
  ioseph que ne feites aprendre 
uostre fix et leitres entendre 
len uous en deuroit par raison 
chacier hors en toute saison  
ioseph a dit   que le prenés 
et aueques uous l amenés 
car blasmé m en aués a tort 
prenez le car bien m i acort  
atant zacharie le prent 
auec lui l amainne erraument 
xm gueres ne demora 
que a son mestre oposa 
et li a tantost demandé 
  or me dites ne soit celé 
uous regardez en uostre loy 
mout tres souuent car bien le soi 
me sauriez uous ore a dire 
a quoi ie pense biaus dous sire 
car plus quidiez sauoir d asses 
que tretous cex de cest reignez 
de toutes gens aués le pris 
pour dieu uous tiennent uos amis 
biau sire or ne me rampornés 
saués uous quant uous fustez nés 
certes uous ne le saués mie 
mes ie en sai toute la uie 
et por quoi donques blasmez uous 
ioseph qui est mon pere dous 
mestre entendés cha un petit 
mousterroi uous que dit l escript 
un dieu en terre né sera 
qui toutes chosez conoistra 
or est celui en terre nés 
et uous souuent ueu l auez 
et quant auec uous l auiez 
pour quoi ne le connoissiés  
et quant zacharie entent 
les bons mos que disoit l enfant 
esbahi se tint et honni 
et tuit li autre mestre aussi 
  et conment  fet il   puet ce estre 
que tel enfant pout onques nestre 
auis nous est a sa parolle 
qu il set plus que mestre d escole  
xm lor dist   or entendés 
entre uous tretous bien saués 
que donés uous fu abraham 
a tous por pere chascun an 
le teniés et si l feisoient 
uos ancestres et en chantoient 
et de bon cuer tretuit l amerent 
et plus que nul dieu le douterent 
car de par lui tindrent lor loy 
chascun l ama mout endroit soi 
cil abraham que ie uous di 
tretou apertement le ui 
et parlai a lui mout souuent 
iche sachiez certainement  
tantost li respont un iuif 
  encore estes ases petit 
mentir saurois asses souuent 
quant uous serez un poi plus grant 
mentez encor tout par loisir 
et nous penserons de l oir  
xm a parler reconmence 
et li ai dit en audience 
  mestre leui chanus barbés 
malement conneu m aués 
auantque abraham ie fui 
et si m auez ia desmenti 
bien estes aweugles tretous 
car i ai esté souuent o uous 
et uous ai tout mon sens moustré 
et uous m auez bien escouté 
et si ne saués que ie di  
lors se tint pour conclus leui 
et des mestrez tretout le plus 
que n i en uout demorer nus 
apres un petitet de tens 
s alerent iouer les enfans 
et xm auec eus ala 
par sus les mons ou il passa 
escoutés que li enfant firent 
de mont en autre haut et grant 
sailli dieu et puis li enffant 
mez nul iuif le saut ne fist 
que bras ou iambe ne rompist 
ou col ou espaule ou bras 
de saillir furent mout tost mas 
bien doiuent malement morir 
quant dieu font d enuie saillir 
de male eure apris auoient 
a saillir quant il ne sauoient 
mes un enfant saillir ne uout 
pour nule riens que il ne pout 
cel enfant que xm amoit 
par tretous les liex le siuoit 
xm a celui regardé 
par amours a a lui parlé 
et si li dist   demeure la 
que tu n as que querre de cha  
li iuif qui firent le saut 
qui orent sailli de trop haut 
tous furent mors isnellepas 
fors celui qu ne sailli pas 
car xm si l i desfendi 
issi con uous auez oi 
leui en fist parolle grant 
tretous uont xm manechant 
ioseph pour uoir n i estoit mie 
ne ma dame sainte marie 
li iuif par mout grant haine 
dient qu a male decepline 
iesuet feront tuit morir 
se as poins le pueent tenir 
pour ce fist marie proiere 
a iesuet sa mere chiere 
que il eust de cex pitie 
qui gisent mort et afolé 
et qu i soient resurrexit 
  de ce uous pri ge biaus dous fix  
xm sa mere mout amoit 
et por ce que tant li prioit 
s en est alé au mont ariere 
et si fist bel miracle et fiere 
tous les iuifs mors apela 
et par son non chascun clama 
et si lor dist   tost sus leuez 
et me dites donc uous uenez  
chascun dist ce que il uouloit 
xm les amainne tout droit 
deuant sa mere qui l atent 
qui au cuer en out ioie grant 
nostre dame en pez demora 
et dant ioseph que mout ama 
que plus ne furent maneciez 
des iuis dont mout furent liez 
nostre dame sainte marie 
un ior a iesuet deprie 
que il alast de l eue querre 
et l enfant i ala grant erre 
a une clere fontenele 
qui mout estoit et bele et clere 
mainte herbe i out et bonne et chiere 
qui furent de mainte maniere 
xm uint la un pot tenant 
et auec lui mant autre enfant 
deuant tous uout puchier son pot 
li dous enfez mes il ne pot 
car li iuitel ne uouloient 
qui contre lui fort estriuoient 
li iuitel pramis li ont 
que son pot li depecheront 
si firent il li larroncel 
dont a xm ne fu pas bel 
si con xm son pot pucha 
un iuif son pot li bruisa 
xm si n en fu mie liez 
de son pot qui li fu bruisié 
xm si ne uout noise fere 
de son pot dont forment li poise 
les pieches a atrait a soy 
as iuis dist   esgardez moy 
ués ichi mon pot en ma main 
que depechié aués tout sain 
entier est n en sai nul mal gres 
mes tout mesfet soit pardonnés  
tretous ensemble li iuis 
de cel fet furent esbahis 
quant le pot uirent tout entier 
mout s en pristrent a merueillier 
tuit lor poz plains de l eue pristrent 
et con bons amis s en reuindrent 
si com a l ostel s en uenoient 
ensemble et grant ioie feisoient 
cel ior le soleil fut mout chaut 
et la chalor uenoit de haut 
xm le soleil regardoit 
et sor le roy son pot pendoit 
cil qui estoient auec lui 
si quidoient fere autresi 
mes chascun des iuis le fist 
en uain que quant sa main il mist 
des poz qui erent d eue plain 
n en demora pas un tout sain 
le pot xm remest tout droit 
tout issi con mis l i auoit 
bien se tenoit a son plaisir 
quant un iuif le uit tenir 
si acourut en la cite 
dire ent toute la uerite 
conment xm pent au soleil 
son pot tout sain   mout m en merueil 
et les nos sont tous depeciez 
dont nous esmes mout courouciez  
les iuis courent cele part 
qu il i soient mout lor est tart 
quant il furent cele part droit 
ou le pot xm pendoit 
forment en furent esbahis 
ne creoient pas les iuis 
qui lor estoient uenus dire 
de merueille pristrent a rire 
lors ont apertement ueu 
conment le pot estoit pendu 
chascun d eus mout se merueilla 
quant le pot xm regarda 
qui pendoit au soleil tout plain 
d eue bel et entier et sain 
ilecques plus nul ne se tint 
courant a son ostel s en uint 
tout ceu les iuis raconterent 
a tous ceus que il encontrerent 
apres ceste bele auenture 
qui as iuis fu pesme et dure 
les enfans apres s asemblerent 
et a xm forment prierent 
que tous les pos que il portoient 
si il li plest tous entiers soient 
et dieu tantost sa main leua 
et beneicon feite lor a 
sor les poz qui sunt depeciez 
siqu il deuindrent tous entiers 
son pot entier et tretout sain 
trouua chascun et d eue plain 
en lor maison s en retornerent 
et a lor parens raconterent 
les merueillez qui dieu out feites 
qui a tous iors seront retraites 
or escoutés bonne matire 
que xm si le uous mire 
si uous diroi de un enffant 
qui xm ama par semblant 
souuent aloit o lui iouer 
son pere l an prist a blasmer 
pour ce qu o iesuet aloit 
et compaingnie li portoit 
pour ce le uouloit enfermer 
que xm ne l peust trouuer 
li iuif son fix menacha 
et dit que il l enfermera 
pour ce que compaingnie tient 
a iesuet que pas ne crient 
quant li fel iuif son enfant 
aloit chascun ior manechant 
l enfant toute ior en ploroit 
et mout laide chiere en feisoit 
li pere qui mout fu mauuez 
en sa main tint un grant balais 
son enfant prist le fel a batre 
tretous les iors trois fois ou quatre 
et quant il l out issi feru 
et si tres uilainnement batu 
si li a le fel iuif dit 
que c est pour l amour xm 
et prist l enfant conme felon 
sans nisune autre achaison 
par l oreille fort le tira 
et en sa prison le mena 
en une tor de pierre forte 
ou il n auoit ne huis ne porte 
fors un bel petitet guichet 
par ont on entroit a destroit 
si con deables l atichoit 
la clef ouec soi en portoit 
li peres a forment iuré 
que tous iourz seroit enmuré 
et que tant conme auroit a uiure 
ne se uerroit iames deliure 
mes xm l en fera mentir 
car che ne uoudra consentir 
l enfant en la prison remainst 
qui de plourer pas ne se faint 
son pere o la clef s en ala 
en ferme garde mise l a 
xm qui tout che bien sauoit 
en prison lessier ne uouloit 
li enfant qui si tres forment pleure 
ains s en uint a lui sans demeure 
  compains  fet il   cha uenus sui 
por oster toi de cest anui 
que tant por moy as soustenu  
l enfant respondi a xm 
  biax dous compains mout grant mercis 
ie uous uoi bien par cest pertuis  
a l enfant dist dieu erralment 
  par cest pertuis ton doi me tent  
et dist li enfes   ie ne puis 
n en ceste tour n a nul autre huis 
cest pertus si est trop petit 
ia n en istroi si con ie cuit  
xm dist   mar t esmaieras 
que tout maintenant en istras 
se tu te ueus fier en moy 
par cest pertus me bail ton doi  
l enfan qui en prison estoit 
tout maintenant son petit doit 
a parmi le pertus bouté 
et xm xm si l a tiré 
au doit puis li a dit   sieu moi 
car trop es fieble bien le uoi  
et quant l enfant dehors se uit 
sachiez que mout li embelist 
li enfez xm plus amoit 
que onques deuant fet n auoit 
quant li enfez fu deliurez 
ouec xm s en est alés 
li peres a la tour reuint 
de lui ueoir plus ne se tint 
mout en fu li perez dolens 
quant il ne le trouua leens 
la porte a feite desfermer 
son fix conmence a apeler 
  haquin haquin ou es alés 
pour le grant dieu car responnés  
mes por noient il l apeloit 
car li enfez pas n i estoit 
li iuis fu tout erragiés 
a painne se tint sour ses pies 
quant en la tour ne pot trouuer 
son fix n i uout plus demorer 
mout fu dolent et abosmés 
a poi ne s est les ex creués 
tant estoit li cuuert plain d ire 
pour son enfant se uout ocire 
qu il out perdu et adiré 
tretuit en est desesperé 
ne sout que dire ne que faire 
ses cheuex conmence a detraire 
et si a dit tout a un mot 
que iesuet que tant amot 
l a mis hors par enchantement 
aueuglez est li mescreant 
si tost con la parolle out dite 
de son fet rechut la merite 
li mestre de la ieuerie 
a ioseph uindrent par enuie 
et li dient sans demorance 
que xm fet trop male enfance 
pour ce li loent li iuis 
que il soit a l escole mis 
et que iesuet soit liuré 
a mestre leui le sené 
c est un des mestres de la loy 
tuit li loent en bonne foy 
ioseph entent bien la raison 
qu il dient de l enfant xm 
bien uoit que ce est bien a fere 
mes parler en ueut a sa mere 
a marie s en uint tout droit 
et li a dit qu il couuenoit 
son enfant a l escole meitre 
tantque seust connoistre leitre 
marie respont maintenant 
  or en feites uostre talent  
lors a ioseph l enfant saisi 
qu il n en fu pas espoenti 
a l escole l a amené 
a mestre leui le sené 
ioseph uint a mestre leuis 
qui d aprendre out pale le uis 
et si li a liuré xm 
qui tant estoit de grant uertu 
xm s asiet en la chaere 
et ioseph s en retorne ariere 
a l escole lessa l enfant 
qu il n en fist onques nul semblant 
xm si s asist en l escole 
mestre leui a lui parolle 
et li fist un proposement 
xm l escoutoit bonnement 
mes respondre ne li uouloit 
qu a cele foiz ne li plaisoit 
mestre leui sans atargier 
s en prist forment a couroucier 
de ce que dieu li fist le sort 
de respondre le tenoit court 
leuis aperchut au uisage 
xm que il estoit bien sage 
pour ce de lui oir uouloit 
que lui meismez ne sauoit 
le mestre oi auoit asses 
du sens dont dieu ert assensés 
si auoit grant talent d aprendre 
chose que il peust entendre 
tantost leua sa main leui 
en l oreille xm feri 
pour ce que le sourt li feisoit 
et respondre ne le uouloit 
xm forment se couroucha 
de ce que leui feru l a 
puis dist   sire chanus barbés 
tres bien mesconneu m aués 
or soiés bien apercheu 
que celui que aués feru 
a en sa teste plus de sens 
que tous les mestres de ceens 
uostre sens ne puet a nul plaire 
fors a cri et a noise fere 
et par enuie qu aués tant 
de moy qui sui chi un enfant 
m aués uous feru par mestrie 
ne feites plus tele folie 
mes oposez bonne matire 
ou len puist bien trouuer a dire  
xm a parler conmenca 
  mestre leui entendés cha 
or me responnés se saués 
por quoi alef est si nonmés 
qui est des leitres premerainne 
et beth si est la secondainne 
et gimel la tierce autresi 
elef la quarte deles lui  
et le mestre si l esgarda 
la chiere toute li chania 
et mout souuent li cuer li mue 
par grant courout d angoisse sue 
et puis li dist de maintenant 
  qui t a apris des leitrez tant  
et li enfez tantost li dist 
  cil qui me fist si les m aprist 
mon pere est ie sui son enfant 
ne uous en alés merueillant  
xm encore li a dit 
  leuis entendés un petit 
se plus de ce sauoir uoulés 
bien uous ert par moi demoustrés 
et si porrés asses aprendre 
si uous il uoulés bien entendre 
d alef de beth gimel deleth 
de hez de uast de hus de heth 
sire leui ne lessiés mie 
qui tant saués de la clergie 
que uous ne diés maintenant 
deuant ches iuis en present 
que chascune leitre uous dit 
e uous le iuif desconfit 
esbahi fu ne sout que dire 
et iesuet conmence a rire 
iesus reconmence a parler 
des leitrez et a deuiser 
une seule n en il lessa 
chascun iuif bien l escouta 
tous les mata en desputant 
xm et lour dist maintenant 
  fax desloiax faus ypocristes 
n aués uous pas uos loys escriptes 
qui de par moi uous sont donnees 
et chascun iour abandonnees 
et si n en sauez riens respondre 
len uous deuroit tretous confondre 
que boen estez tous aweuglés 
quant uoustre loy pas ne saués  
un iuif a parlé en haut 
  aués oi de cest ribaut 
conme il nous blasme de nos loy 
che nous torne a mout grant ennoy 
et uous l aués tretous oi 
uiure ne deuoit o nous chi 
ains le doit on crucefier 
pendre ou ardoir ou escorchier 
car il confont toutes nos loys 
ie ueul que il soit mis en crois  
che fu la premiere rachine 
dont dieu out des iuis haine 
quant xm s oi iugier 
il ne se uout plus couroucier 
ains soufri tout en pascience 
con cil qui ert de grant science 
ne dist nul mot a cele gent 
tout ce fist il a escient 
car ne se uouloit pas desfendre 
ains uouloit bien en la crois pendre 
pour nous raeimbre du forfet 
que li premier honme auoit fet 
maint malades out el pais 
qui pour xm sont esbahis 
du grant sens qui en lui estoit 
et des miraclez qu il feisoit 
pour ce tretuit a lui uenoient 
querre sante et il l auoient 
que xm xm par sa douchour 
les garissoit de lour doulour 
xm le fix sainte marie 
qui pour nous uint de mort a uie 
les contres feisoit droit aler 
les sours oir les mus parler 
et les aueuglez alumoit 
les mestrez tous espoentoit 
par les signes que il rendi 
aucuns ueoit et entendi 
qu il auoit pouoir de ce faire 
de lui loer ne uoudrent taire 
mout doit len bien loer xm 
quant il fet icele uertu 
tuit deuon cel seignor amer 
que len croit en terre et en mer 
un ior estoit xm alés 
en la cite de nazares 
si conme ioseph les menoit 
de ses parens assez trouuoit 
ioseph il fu bien conneu 
et de tretous bien recheu 
mout firent bele compaingnie 
et a ioseph et a marie 
car pieca ueu ne l auoient 
et pour ce feste li faisoient 
xm qui ne uout riens de guile 
ert alé iouer en la uile 
o les enfans de la cite 
en un solier sont tuit monté 
quant il furent en la maison 
ie ne sai par quele achaison 
les iuis ensemble tenchierent 
et li un l autre manechierent 
tant alerent fort estriuant 
qu aucun s en senti chierement 
mez xm se tint tout en pes 
et si les regardoit ades 
conme l un a l autre tenchoit 
et con forment le menachoit 
si conme il tenchoient ensemble 
l un prist l autre si con moi semble 
par courout et par mal talent 
si le geta tout maintenant 
sour un degre qu il deuala 
sique tout le col li bruisa 
sachiez ce fu par un sabath 
que li iuif iut mort tout plat 
de ce leua un grant estri 
dont n i out parent ni ami 
qui apartenist cel enfant 
quant il le uirent mort gisant 
qui ne crient sans demoree 
tous ensemble a une criee 
que iesuet si l auoit mort 
ne nul fors lui n i auoit tort 
tous les iuis de la cite 
ioseph en cuellirent en he 
et dient qu il le comparra 
ou la cite tost uuidera 
et si en merra son enfant 
qui courouciez les auoit tant 
ioseph si a dit marie 
  que ferons nous ma douce amie 
ueez con chascun nous menace 
ne poons estre en nule place 
ou nous ne soions manechié 
a estre du pais chacié 
pour iesuet nostre enfancon 
qu il heent de mort sans raison 
qui tretous dient les iuis 
que il a lor enfant ocis  
marie et ioseph s en alerent 
a xm et li demanderent 
qui le iuif tué auoit 
et xm si lor responnoit 
  marie ma tres douce dame 
de cel murdre ne crein ie n ame 
ice sachiez bien bele mere 
uous et ioseph mon tres dous pere 
de par moi ne fu adesez 
le iuif dont sui acusés 
et dont uous blasment cele gent 
iche sachiez certainement 
et tout maintenant le uerrois 
sique plus blasmez n en serois 
car deuant uous li feroi dire 
qui l a fet morir a martire  
xm de ioseph se depart 
qu au iuif soit mout li est tart 
tant fist que il i est uenus 
conme sage et apercheus 
puis si le sacha par l oreille 
et li iuif tantost s esueille 
quant li iuif fu esueillié 
xm si l a lors aresnié 
  iosse iosse la uerite 
puisque tu es resucité 
ueul que tu dies maintenant 
a ches iuis ichi deuant 
fus tu onques par moi bouté 
na  dist iosse   par le grant de 
mes salemon me manecha 
et il meismez me bouta 
onques nul autre ne le fist 
et celui qui sus le uous mist 
uous sauez bien qu il a pecié 
c onques par uous ne fui touchié  
iosse qui resuxitez fu 
doucement parla a xm 
  sire qui de si grant pouoir 
estes qui tretout lor uouloir 
poués a uous amis donner 
et tous les mors resusciter 
par uous m est la uie rendue 
que salemon m auoit tolue 
a uous seul en doi sauoir gre 
tretous les iors que ie uiure  
les parens a icel enfant 
grant ioie font et grant semblant 
xm xm forment mercierent 
marie et ioseph enhourerent 
quant resuscitez li iuis 
fu de nazareth s est partis 
ioseph et marie et xm 
en iericop en sont uenus 
mout de gent ont trouuez 
qui lor furent parens priuez 
xm bien de sis ans estoit 
quant uers cele partie aloit 
grans uertus fist a cele uoie 
dont sa mere auoit mout grant ioie 
nostre dame out grant soif un iour 
pour ce que grant ert la chalor 
marie a xm apelés 
  biax tres dous fix a moi uenés 
car a boiure me couuendra 
de la fontainne qui est la 
prenez cel pot et tost alés 
de la fontainne m aportés 
biaus dous enfez ne soiez quoi 
mes reuenés tantost a moy  
xm la uolente sa mere 
auoit mout grant talent de fere 
xm qui tant est debonnere 
xxx 
de rire ne se pout tenir 
xxx 
grant ioie out en son cuer xxx 
le dieu du chiel mout en mercie 
un bel miracle uous ueul xxx 
que fist xm xm nostre sire 
droit en l aage de six ans 
si conme nous xxx 
apres noel xm xxx 
un poi d orge que il trouua 
en iericop dedens la uile 
le enfez qui estoit sans guile 
si conme il le manioit 
champ par tout le getoit 
tost conme il l out semé 
hors de terre fu tost leué 
tout sec et meur xxx 
de ce ne fist samblant xm 
tous les iuis s en xxx 
du bon orge que il xxx 
xxx 
  qui de cest pais furent nés 
as quiex me souloie iadis 
iouer  il distrent   biax amis 
nous ne sauons pas ou il seront 
ou pour uoir trouuez seront  
mez sachiez bien que il mentirent 
dont puis apres se repentirent 
tous les iuis petis et grans 
auoient trouuez lor muchiez enfans 
en un four qui ert lonc et le 
ne fussent ioer alé 
oue xm si con souloient 
car les iuis si se doutoient 
que xm n es conuertisist 
et qu il a sa loi ne les treist 
des iuis mescreans 
xxx 
xxx 
du souleil bien est uerite 
sique tuit li iuif le uirent 
et durement s en esbahirent 
xm desus seoir s ala 
chascun ausi faire quida 
mes il n i porent auenir 
ne desus le soleil tenir 
tretuit fors un uoudrent seoir 
de xm pres a lor pouoir 
de seoir si engrez estoient 
que trestous a un fez chaoient 
l un apres l autre en haut sailloit 
et sor le ray seoir quidoit 
mes assez lor en uint de mal 
qu il bruiserent lor col aual 
fors un qui saillir n i osa 
qui cest afere tout conta 
a la gent qui sont plains de guile 
grant noise en mainnent par la uile 
tous les mestrez de cele terre 
sont uenus a ioseph grant erre 
et si li ont tretuit conté 
conme xm auoit ouuré 
ioseph si en fu mout dolent 
lors respondi a cele gent 
que mout forment li en pesoit 
de ce que si mal se menoit 
  mes il ne ueut riens pour moi fere 
tant le sache prier sa mere  
lors a parlé un des iuis 
  par li grant dieu ioseph amis 
uostre fix xm est trop fier 
uous le deussiés enchacier  
ioseph li respont maintenant 
  xm est trop petit enfant 
se ie d entor moi le chasoie 
uers le grant dieu trop mesferoie 
si ie li feisoie hontage 
ia soit il de petit aage 
bien chierement le me rendroit 
et che seroit a mout bon droit 
car n a si sage enfant el monde 
tant conme il dure a la roonde 
ioseph  font il   que uoulés fere 
uoulés uous donques guerre atraire 
nenil  dist ioseph   biau seignors 
ains li prieroi par amors 
que il lesse ceste folie 
si fera sa mere marie 
ioseph  font il   bien le sachiez 
de uoir se uous ne l enchaciez 
uous meismes chaciez serés 
en cest pais ne demorrés 
ne me chaut  fet il   ou ie uoise 
trop ai eu por lui de noise 
dont le cuer forment me tormente 
et sa mere en est mout dolente  
xm atant du ray descent 
quant out regardé cele gent 
qui ioseph forment menachoient 
chacier du pais le uouloient 
xm qui feisoit tiex semilles 
les iuis ne prisoit deus billes 
tout priueement s en ala 
onques son talent ne moustra 
as iuis que il uousist fere 
ne a ioseph ne a sa mere 
tout droit as mors s en est alés 
et si les a resuxités 
et puis s en est tornés xm 
c onques n i fu apercheus 
cheus qui resuxités estoient 
forment xm regracioient 
xm droit de set ans estoit 
quant il les mors resuxitoit 
a l ostel tout droit s en reuint 
et ioseph par la main le tint 
grant pitie out de son enfant 
si l araisonna maintenant 
  biax fix ne uous puis garantir 
ne plus longuement retenir 
alés quel part que uous uoudrois 
ne sai quel part aler porrois 
bien sai set ans aués d aage 
aillors querez uostre auantage 
tous les mestres de cest pais 
et auec els tous les amis 
m ont conmandé et encharcié 
que ie uous donne tost congie 
se ie ne faz ie sui certain 
que ie seroi chacié demain 
ie et uos mere ne poon 
fere uos pes biax fix xm 
pour ce uous en couuient aler 
car chit ne pouez demorer  
ioseph a dit   biax fix xm 
auec moi ne serez uous plus 
ie sai uous auez set ans 
pensez de uous mon dous enfant 
onques ne fustes si ioennet 
que ne fusiez sage uallet 
tel sui  dist xm   con ie sui 
ne soufrez pour moi nul anui 
bien sauroi trouuer tel ostel 
ou ie seroi apelé bel 
ia ne uendroi mes en cel lieu 
que auecques moy ne soit dieu 
puisque m auez donné congie 
ie m en uois  ioseph l a baisié 
xm est partis de son pere 
et de sa chiere mere 
entrés est en une autre uile 
xm qui n out cure de guile 
uenus est a un tainturier 
et dit qu il est de son mestier 
le tainturier quant il le uit 
de cel enfant out bon deduit 
puis li a dit tout maintenant 
  mon dous enfant uenez auant 
et si me di par ta creance 
se tu es en bone esperance 
de seruir moi tout a mon gre 
oil sire par le grant de  
quant en l ostel fu retenus 
pour demourer l enfant xm 
le tainturier l en araisonne 
  enfez mout es ioenne personne 
or me di conment tu as non 
xm  dist il   m apele lon 
xm ie te baille mes dras 
or me di conment le feras 
sire au mieux que ie saroi 
en bone foy le uous feroi  
tout maintenant le tainturier 
a xm dist sans atargier 
  or cha xm apres moy uien 
se es loiax tu auras bien 
tu biax amis que feras 
iches trois dras ichi prendras 
si les metras en trois chaudieres 
qui sont ichi toutes entierez 
tous trois seront en trois coulors 
or t en souuiengne par amors 
xm entent que ie ueul dire 
que le grant dieu si le te mire 
ensaingnier te ueul la maniere 
en quel coulor chascun drap ere 
le premier drap en bleu sera  
xm respont   ia n i faudra 
le secont uert as entendu 
oil mout bien  ce dist xm 
  d escarlate sera le tiers 
car ie l ai acheté mout chiers 
or le fai bien ie m en iroi 
quant tens sera reuendro 
mes ie te desfent sor ta uie 
que l un l autre n atouche mie 
des trois dras que ie t ai baillié 
car trop feroiez grant pecie 
honnis seroie tout a fet 
chascun des trois dras par soi met  
xm respondi maintenant 
  alés uous ent seurement 
tres bien le feroi ce uerrés 
quant uous plaira si reuendrez  
li tainturier de lui se part 
xm remest qui mout est tart 
que il eust chascun drap taint 
du bien fere pas ne se faint 
tous les trois dras qu en li bailla 
en une chaudiere mis a 
xm qui se fist tainturier 
mout fu sagez de son mestier 
les trois dras que li enfez prist 
en une chaudiere les mist 
ensemble les a bien boullis 
uns autres les eust honnis 
quant xm out mis les trois dras 
en la chaudiere isnellepas 
s en est li dous enfez tornés 
quant il les out bien atornés 
en la maniere tains les a 
que son mestre li commanda 
le tainturier est reuenus 
qui les dras bailla a xm 
et quant il uint en sa maison 
si ne trouua pas l enfancon 
lorz s est mout bien apercheu 
que iames ne seroit ueu 
alés s en est en autre terre 
ses trois dras conmencha a querre 
quant n es treuue mout deuint mas 
lors se claimme chaitif et las 
  ha las  fet il   et que feroi 
pour mes trois dras ie quit morroi 
bien m a honni cest ribaudel 
par le grant dieu n en ui nul tel 
com est par lui sui ge trais 
a tous iors mes seroi mendis 
certes ie fui fol bacheler 
quant le fix ceens demourer 
por riens faire ne cha ne la 
car ne croi pas que set ans xxx 
ha las conme est bel ualleton 
iames est deuenus larron 
hahi dant petit iesuet 
fort larron es ie te pramet 
ne sai quel part tu es alés 
ha las tu m as mes dras emblez 
ie ne sai ou tu les emportes 
mal passasse tu onc mes portes  
tout hors du sens le tainturier 
sa maison conmence a cherquier 
par tretout cherque sa maisonz 
s il trouueroit ses chauderons 
tant a chercié les deus trouua 
mes nule riens par dedens n a 
mout fu dolent et esperdus 
pour las se tint et decheus 
  hahi grant dieu ie que feroi 
iames mes dras ne trouueroi 
or me couuient le tiers cerquier 
le grant dieu me puist hui aidier 
se i en pooie un auoir 
encore me porroit ualoir  
tant ala cha et la cherchant 
le grant dieu forment regretant 
qu au tiers chauderon s adrecha 
un drap taint en bleu il trouua 
quant celui a apercheu 
du tout ne se tint decheu 
or asouage sa doulor 
apres choisi autre coulour 
de bon uert meillor qu ains ne uit 
meillor qu a l enfant n auoit dit 
le tainturier fu mout sans ire 
a soi meismez prist a dire 
  bon est  fet il   qu encore meite 
ma main en ceste chaudereite  
sa main a par dedens boutee 
une escarlate i a trouuee 
riche bonne et bien assize 
plus uermeille c une cherise 
quant ill out les trois dras trouués 
si conme il les out deuisés 
a xm le petit enfant 
en son cuer en out ioie grant 
le grant dieu est forment loés 
quant il auoit tretous sauués 
les dras qu il bailla a xm 
que il quidoit auoir perdus 
pesa lui de la mescreance 
qu out a xm par fole errance 
xm uint en une gastine 
ou mout auoit de sauuagine 
set ans d aage auoit xm 
quant il feisoit telez uertus 
lyons grifons a lui uenoient 
qui mout doucement l enclinoient 
con xm le chemin uenoit 
un mout grant lyon uenir uoit 
n i pouoit passer pelerin 
que tantost ne fust mis a fin 
li lions contre xm uint 
entre ses piez sa queue tint 
si con xm le uit uenir 
de parler ne se uout tenir 
ains li a tantost desfendu 
le beneoit enfant xm 
  beste ne ua plus en auant  
a cest mot li lion errant 
par deuant xm s aresta 
et de sa teste l enclina 
bien sot que c estoit xm xm 
qui de noient le monde fist 
tretoutes les bestez sauuagez 
a dieu enclinent lor uisages 
mout li feisoient bele chiere 
les bestes deuant et deriere 
xm demora longuement 
auec les bestes en iouant 
ioseph grant doulor en eust 
s auec les bestes le seust 
mout fu dant ioseph couroucié 
pour ce qu auoit donné congie 
a xm son petit enfant 
en son cuer en out doulor grant 
ausi out sa mere marie 
pour son fix fu mout esmarrie 
car ne sauoit ou fu alés 
en quel terre n en quel raignes 
pour ce que xm demoroit 
a ioseph forment em pesoit 
certes si fist il a marie 
qui por xm face out palie 
et pour ce que forment l ama 
les bestez sauuagez douta 
qu il ne l eussent deuouré 
si en a mout souuent ploré 
car ne sauoit ou il estoit 
dont au cuer grant doulor auoit 
aucuns des iuis de la uile 
qui xm amoient sans guile 
a ioseph sont uenus tout droit 
chascun dist que mout se doutoit 
que bestez n eussent mengié 
son fix dont mout sont couroucié 
car il sauoient bien sans doute 
que des lyons auoit grant route 
et des sarpens en lor pais 
si en sont forment esbahis 
quant ioseph lour oi ce dire 
en son cuer en out mout grant ire 
mout douta les bestes sauuagez 
que il n eussent fet damagez 
a son fix qui a la char tendre 
si con len li out fet entendre 
autres iuis a ioseph uindrent 
et de parler pas ne se tindrent 
ains li ont dit sans demorer 
qu il uirent xm deuorer 
as lyons qui tout l estranglerent 
en la gastine ou il alerent 
qui donques ueist ioseph braire 
ses poins tuerdre ses cheuex traire 
qu il quide che soit uerite 
que li iuif li ont conté 
que xm son fix est perdus 
a poi de deul n est confondus 
de la gastine se depart 
xm que mout li estoit tart 
que il ueist ioseph son pere 
et marie sa douce mere 
car bien sauoit en son courage 
que li fel iuis plains de rage 
li auoient dit et conté 
lyons l auoient estranglé 
si con xm s en repairoit 
a ioseph qui dolent estoit 
lyons et sarpens par deriere 
le siuoient par la chariere 
et bien sauoient sans doutance 
que il auoit sor tous puissance 
si conme iuis regardoient 
xm ariere uenir uoient 
mout en furent esmerueillant 
et en lor cuers forment doutant 
pour les bestes qui o lui sont 
tous les iuis paour en ont 
puis n orent talent ne desir 
de lor menconge parfornir 
ains se uoudrent meitre a la fuie 
quant xm haut lor escrie 
  ha faus iuis auant n alés 
mes ilecques uous reposés  
xm les fist tous demorer 
que nul ne s en osa aler 
puis a fet a toutes les bestes 
deuant lui encliner les testes 
les iuis xm apela 
toutes les bestes lor moustra 
  or esgardés felons iuis 
con uous estes plains d anemis 
en uos cuers n a que fanfeluez 
ne ueés uous ches bestes mues 
plus sages sont en lor endroit 
que li plus uiel de uous ne soit 
car chascune connoist son mestre 
tout son corage et tout son estre 
ne ueés uous con font grant ioie 
a moy deuant uous en la uoie  
xm si a dit as lyons 
xxx 
xxx 
a son garcon se couroucha 
xxx 
et si le reprist laidement 
lors dist xm mout doucement 
a ioseph qu il uit couroucié 
et si li a forment prié 
que il ne s esmaie de rien 
et qu il sera amendé bien 
ioseph se tut sans plus parler 
son garcon n osa blasmer 
car xm n osa couroucier 
ioseph xm mout redouta 
pour ce couroucier ne l osa 
ancois se traist un poi ariere 
en pez se tint por la proiere 
xm son fix que tant out chier 
un petitet se trait arier 
pour connoistre et pour ueoir 
xm qui estoit mout puissant 
xxx 
au uallet a dit maintenant 
  uallet  dist xm   cha uenés 
ie ueul que dela uous tenés 
tenez bien ce que uous baudroi 
et tirés quant ie tireroi  
lors a xm le fust bailliez 
au uallet n i a delaiés 
li un sache et li autre tire 
bien a xm xm nostre sire 
le uallet ioseph ensaingné 
car le fust a bien aloingié 
tant ont andui tiré emsemble 
qu asses fu lonc ce me semble 
la uertu xm est mout grant 
car il fet d un petit un grant 
et si fet bien d un grant petit 
qui en cest monde s orgueillist 
ainssi lonc fu li fust trouué 
con li prodons l out deuisé 
ioseph tout ce bien esgarda 
conme xm le fust tira 
les deus piecez leua de terre 
au plus tost que il pout grant erre 
ioseph de ce mout liez deuint 
quant les pieces en sa main tint 
d une longor chascune estoit 
si con li prodons demandoit 
a ioseph uint le baceler 
pour le fust querre et demander 
et ioseph le fust li bailla 
quant il le tint mout l esgarda 
a ioseph fist tretout son gre 
de mout tres bonne uolente 
un poi apres celle auenture 
que xm out fet a mesure 
les deus fus que en sa main tint 
d estre a l escole li souuint 
xm en une escole ala 
ou auoit esté de pieca 
des granz mestres conneu fu 
quant il l orent apercheu 
xm tint en sa main son liure 
quant les iuis uit a deliure 
ne uout que nus iuis seust 
chose qui en son liure fust 
et pour ce qu il mesconnoisoient 
la uerite ne ne sauoient 
le science que dieu trouua 
quant en son liure regarda 
mes en son cuer forment propose 
qu il lor parlera d autre chose 
tantost xm as iuis dist 
la grant uertu du saint esprit 
et quant l un des mestres l entent 
as piez xm chiet erraument 
puis li a en haut escrié 
  biau sire aiez de moi pitie  
quant li mestres fu conuerti 
et tuit li autre autresi 
si li ont merci demandé 
car il li sauoient bon gre 
de ce que il lor sarmonnoit 
chascun de uerite sauoit 
de ce qu il moustroit en s enfance 
qu il estoit dieu en sa puissance 
tuit li plus sage et li plus grant 
fils dieu le tindrent maintenant 
mes aucun forment en douta 
un des iuis puis s en ala 
a ioseph et si li a dit 
conme xm a conuerti 
tous les mestres par sa mestrie 
et par sa force de clergie 
  onques nus si bon clerc ne fu 
qui deist che que dit xm 
car che qu il dit est uerites 
il nous a tous a lui tornés 
il est uroi dieu ie le uous di 
que ce que dist iadis daui 
en son sautier que il lisoit 
et a nos ancestres moustroit 
par lui meismes l entendons 
dont a nos cuers grant ioie auons  
mout en est ioseph esbahi 
de ce que du mestre a oi 
et marie grant ioie en a 
atant le mestrez s en ala 
ne demora mie grantment 
apres icel desputement 
que xm out fet as iuis 
dont aucuns auoit conuertis 
bien tost apres icest afaire 
oirent conter et retraire 
ioseph et xm et marie 
qui de bien fere ont grant enuie 
que il auoit en une terre 
une gent qui aloient querre 
tous les grans mires du pais 
pour un riche honme amaladis 
che fu droit en garfanon 
mout estoit cil de grant renon 
si uoisin ioseph l apeloient 
mout de biens en lui abondoient 
mout auoit en lui de bonte 
de toutes gens estoit amé 
mes mort qui prent em petit d eure 
chascun tantost li courut sore 
pour la bonte qu en lui auoit 
dolent fu qui le connoissoit 
ioseph si en oi parler 
pour ce uout cele part aler 
xm xm mena ouec soi 
que il amoit en bone foi 
si i a marie menee 
quant il furent en la contree 
xm tantost en apela 
ioseph que mout forment ama 
et si li prist a demander 
qu auoient ces gens a plorer 
ia soit ce que bien le sauoit 
mes dire pas ne le uouloit 
et ioseph li respont tantost 
que ce est pour un honme mort 
qui dant iospeph auoit a non 
et si estoit li plus prodon 
qui onques fust en cest pais 
xm li dist   bien m est auis 
que il deussiez estre alé 
si l eussiez reconforté 
pour ce qu il portoit uostre non 
biax fils  dist ioseph le prodon 
  conment le puis reconforter 
quant mort ne puis resuxiter  
xm a ioseph respondi 
  ioseph biau pere ie uous pri 
que droit au cors uous en alés 
le suaire qu il a prenés 
si en feites uos uolentes 
feitez ent tout uostre uouloir 
ie uous en donne mon pouoir 
et si li dites de par moy 
que ie xm uous i enuoi  
ioseph tout maintenant i ua 
le prodon ioseph mort trouua 
pour lui feisoient deul mout grant 
homes et fames et enfant 
car li mort estoit bien amés 
des gens des uiles des cites 
car au soen nul ne failloit mie 
tant conme au siecle fu en uie 
riches estoit et preus et sages 
et estrait de nobles parages 
quant dant ioseph fu la uenu 
au prodonme a dit son salu 
  uenus sui  fet il   de par de 
qu est plain de toute uerite 
celui que len xm apele 
qui est nés de uirge pucele 
pour ton cors ichi uisiter 
et pour fere resusciter 
il m en a son pouoir donné  
uers le mort s est abandonné 
ioseph qui de par dieu i uint 
si tost con le suaire tint 
et sa main au mort atoucha 
le cors tantost resuscita 
et se leua hors de son lieu 
en regraciant forment dieu 
car qui le out fet courtoisie 
que il n auoit pas deseruie 
puis a a ioseph demandé 
qui fu xm qu il a nonmé 
  par qui ie sui de mort resours 
si con prouué est deuant tous  
ioseph respont sans nul delay 
  icil xm est un dieu uroi  
dist le mort   ie l ai bien seu 
qui ne le croit s est decheu 
desoremes croiroi en lui 
que il m a sauué au ior d ui  
mout ont grant ioie demené 
ioseph crut et son parente 
en xm et en ses uertus 
et les riches et les menus 
en la uille ou fu né xm 
marie et ioseph sont uenu 
auec els xm lor enfant 
que il amoient d amour grant 
bethleem la uile apeloient 
les iuis qui i demouroient 
mout trouuerent de lor parens 
qui bien les rechurent leens 
li iuif por l amour marie 
qui nee estoit de lor lignie 
un de lor fix ont apelé 
et si li ont conmandé 
que il uoist des coles couper 
et bien se hast de retorner 
car il ueulent fere grant feste 
pour marie et pour sa geste 
le gieuetel estoit parent 
a xm xm certainnement 
l enfant ne se uout plus tenir 
qu il n alast des choles cueillir 
en cel garding ou il ala 
une sarpent l enuenima 
en la main lors s en uint l enfant 
tout droit a la maison criant 
xm l enfant a encontré 
et si li a bien demandé 
pour quoi tant crié il auoit 
et li enfez li responnoit 
qu il estoit blechiez malement 
en la main par une sarpent 
lors a xm a l enfant dit 
  alons ariere ie t en pri 
de la sarpent uengiez seras 
ne iames nul mal n i auras  
a cest mot s en alerent la 
et xm la beste aresna 
  sarpent  dist xm   cha uenés 
et maintenant en deus creués  
le sarpent crieue maintenant 
et l enfant si n ot ioie grant 
ariere se mist a la uoie 
a l ostel que pas ne desuoie 
mes xm un poi l apela 
et puis sa main li mania 
desus alena maintenant 
puis n i senti nul mal l enfant 
l enfant apres des cholez prist 
et xm autresi si fist 
et quant l enfez en out asses 
a son ostel est retornés 
tretout a conté a son pere 
con fu bleciez et a sa mere 
de l enuenimee sarpent 
qui l enuenima maintenant 
et con xm li out aidié 
de ce fu chascun d eus mout lie 
quant em bethleem esté orent 
tant longuement conme il lor plorent 
de la uile se sont partis 
marie ioseph xm xm 
en ierusalem sont alé 
lors entrerent en la cite 
pour le saint temple uisiter 
et dieu de lassus aorer 
quant lor priere orent finee 
bien matinet a la iornee 
lors ariere s en retornerent 
et xm lor enfant lessierent 
mes che fu par entroubliance 
dont en lor cuers orent pesance 
en l escole des grans iuis 
entra li dous rois xm xm 
et forment a els desputa 
lor questionz toutes mata 
xm lores auoit douze ans 
quant desputoit as mescreans 
marie ariere s en reuint 
quant de son enfant li souuint 
parmi la chite le queroit 
mout dolente pour lui estoit 
tant l ala cha et la querant 
qu en une escole uint errant 
ilec desputant le trouua 
ou mout tres fierement parla 
a un des mestres de la loy 
et lor moustroit la sainte loy 
quant marie xm trouua 
mout doucement l araisonna 
  biax fix ie uous ai forment quis 
que feites entre ches iuis 
pour uous marris esté auonz  
xm a sa mere respont 
  bele mere cha m en entroi 
pour acomplir foi que uous doi 
les conmandemens de mon pere 
que il m a conmandé a fere  
la mere au dous enfant xm 
n entendi pas que de dire fu 
mes mout grant ioie a demené 
de ce qu a son enfant trouué 
marie et ioseph amenerent 
lor fix xm quant le trouuerent 
en la cite de nazares 
ou fu nés ce est uerites 
la tres douce uirge marie 
la trouuerent grant compaingnie 
d une fame qui espousee 
fu d un honme de la contree 
marie et ioseph et xm 
a ches noches furent uenus 
mout il furent ioieusement 
tous trois recheus de la gent 
quant as tables furent assis 
les plus grans gens de cel pais 
si ont grant ioie demené 
car il furent bien conreé 
asses i orent a mengier 
que len lor donna sans dangier 
le brumen qui fu espousé 
archedeclin estoit nonmé 
bon uin orent a lor plaisir 
dont il burent a grant loisir 
quant il furent bien abeuré 
ensemble ont li seriant parlé 
de lor uin qui tout fu beu 
bien se tindrent pour decheu 
li seriant et li bouteillier 
a marie pour conseillier 
uindrent por uin qui est faillis 
dont se tindrent pour mal baillis 
et marie tout maintenant 
le conta a son chier enfant 
que le uin failli lor estoit 
et que leens plus n en auoit 
et xm si li respondi 
  iche n apartient pas a mi 
mes sachiez bien pour uostre amor 
lor feroi bonte a cest ior 
feites aporter des cuuiers 
plains d eue par les bouteilliers 
les cuuiers soient deuant moy 
ma beneicon ie lor donrroi  
marie tantost apela 
les bouteilliers et conmanda 
  feites tost et ne demorés 
a mon chier fix ses uolentes 
si tost con uous apelera 
feites tost che que il uoudra  
xm un des serians apele 
  aamis ie ai oi nouuele 
que de uin aués defaillance 
dont uous aués au cuer pesance 
il n est pas boen que uin defaille 
en lieu ou ait asses uitaille 
or m aportés ie uous conmant 
tous uos uessiax ichi deuant 
et d eue en emplés les sis  
et cex qui furent esbahis 
d eue emplirent les sis uessiax 
car du faire furent isniax 
puis les moustrerent a xm 
qui i fist sa beneicon 
quant dieu out l eue beneie 
pour l amor sa mere marie 
bon uin deuint tout maintenant 
un henap li seriant 
si l emplirent de cel bon uin 
si le portent archedeclin 
pour qui fu feite l asemblee 
quant out beu mout li agree 
quant archedeclin beu a 
meillor que deuant li sembla 
au bouteillier a demandé 
se il l auoient fet de gre 
que le bon uin gardé auoient 
au derreain que il donnoient 
  ne sai  fet il   que uous pensastez 
quant uous auant ne nous donnastes 
le bon uin au conmencement 
ouuré aués trop malement 
se uous de bon cuer m amissiez 
et m amour garder uousissiez 
donner deussiez au premier 
tout le meillor et le plus chier  
li bouteillier pristrent a dire 
  uostre merci  font il   biau sire 
pour dieu car le nous pardonnés 
n en deuonz pas estre blasmés 
car n en sauions riens biau sire 
or escoutés que uoulonz dire 
conment nous estoit auenu 
tout nostre uin estoit beu 
quant deuant lui nous fist uenir 
xm et nos uessiax emplir 
d eue et puis tous les beneist 
si conme sa mere li dist 
l eue en uin tantost se mua 
et lors xm nous conmanda 
que nous baillissons largement 
de cel uin a toute la gent 
pour ce qu estiez l espousé 
le uous auonz premier donné 
or uous auon dit qu il i a 
bien ait qui s esleechera  
lors ont grant ioie demenee 
et quant la feste fu passee 
chascun xm regracioit 
des miracles que il faisoit 
apres la feste s em partirent 
pour la grant clarte que il uirent 
ne porent xm regarder 
ne ne sauoient ou aler 
si tres fort esbloez estoient 
l un l autre esgarder ne pouoient 
marie et ioseph mout souuent 
menaciez furent de la gent 
mes puis en furent deliurés 
issi con uous oi aués 
