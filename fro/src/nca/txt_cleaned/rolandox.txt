carles li reis nostre empere magnes 
set anz tuz pleins ad estét en espaigne 
tresqu en la mer cunquist la tere altaigne 
n i ad castel ki deuant lui remaigne 
mur ne citet n i est remes a fraindre 
fors sarraguce ki est en une muntaigne 
li reis marsilie la tient ki deu nen aimet 
mahumet sert e apollin recleimet 
ne s poet guarder que mals ne l i ateignet 
li reis marsilie esteit en sarraguce 
alez en est en un uerger suz l umbre 
sur un perrun de marbre bloi se culchet 
enuirun lui plus de uint milie humes 
il en apelet e ses dux e ses cuntes 
  oez seignurs quel pecchet nus encumbret 
li emperes carles de france dulce 
en cest pais nos est uenuz cunfundre 
io nen ai ost qui bataille li dunne 
ne n ai tel gent ki la sue derumpet 
cunseilez mei cume mi sauie hume 
si m guarisez e de mort e de hunte  
n i ad paien ki un sul mot respundet 
fors blancandrins de castel de ualfunde 
blancandrins fut des plus saiues paiens 
de uasselage fut asez cheualer 
prozdom i out pur sun seignur aider 
e dist al rei   ore ne uus esmaiez 
mandez carlun a l orguillus e al fier 
fedeilz seruises e mult granz amistez 
uos li durrez urs e leons e chens 
set cenz camelz e mil hosturs muers 
d or e d argent yy muls cargez 
cinquante carre qu en ferat carier 
ben en purrat luer ses soldeiers 
en ceste tere ad asez osteiét 
en france ad ais s en deit ben repairer 
uos le siurez a la feste saint michel 
si receurez la lei de chrestiens 
serez ses hom par honur e par ben 
s en uolt ostages e uos l en enueiez 
u dis u uint pur lui afiancer 
enueiuns i les filz de noz muillers 
par num d ocire i enueierai le men 
asez est melz qu il i perdent le chefs 
que nus perduns l onur ne la deintet 
ne nus seiuns cunduiz a mendeier  
dist blancandrins   par ceste meie destre 
e par la barbe ki al piz me uentelet 
l ost des franceis uerrez sempres desfere 
francs s en irunt en france la lur tere 
quant cascuns ert a sun meillor repaire 
carles serat ad ais a sa capele 
a seint michel tendrat mult halte feste 
uendrat li iurz si passerat li termes 
n orrat de nos paroles ne nuueles 
li reis est fiers e sis curages pesmes 
de noz ostages ferat trencher les testes 
asez est mielz qu il i perdent les testes 
que nus perduns clere espaigne la bele 
ne nus aiuns les mals ne les suffraites  
dient paien   issi poet il ben estre  
li reis marsilie out sun cunseill finét 
si n apelat clarin de balaguet 
estamarin e eudropin sun per 
e priamun e guarlan le barbét 
e machiner e sun uncle maheu 
e iouner e malbien d ultremer 
e blancandrins por la raisun cunter 
des plus feluns dis en ad apelez 
  seignurs baruns a carlemagnes irez 
il est al siege a cordres la citet 
branches d oliues en uoz mains porterez 
co senefiet pais e humilitet 
par uoz saueirs se m puez acorder 
io uos durrai or e argent asez 
teres e fiez tant cum uos en uuldrez  
dient paien   de co auun nus asez  
li reis marsilie out finét sun cunseill 
dist a ses humes   seignurs uos en ireiz 
branches d oliue en uoz mains portereiz 
si me direz a carlemagne le rei 
pur le soen deu qu il ait mercit de mei 
ia einz ne uerrat passer cest premer meis 
que ie l siurai od mil de mes fedeilz 
si receurai la chrestiene lei 
serai ses hom par amur e par feid 
s il uoelt ostages il en aurat par ueir  
dist blancandrins   mult bon plait en aureiz  
dis blanches mules fist amener marsilies 
que li tramist li reis de suatilie 
li frein sunt d or les seles d argent mises 
cil sunt muntez ki le message firent 
enz en lur mains portent branches d oliue 
uindrent a charles ki france ad en baillie 
ne s poet garder que alques ne l engignent 
li empereres se fait e balz e liez 
cordres ad prise e les murs peceiez 
od ses cadables les turs en abatied 
mult grant eschech en unt si cheualer 
d or e d argent e de guarnemenz chers 
en la citet n en ad remes paien 
ne seit ocis u deuient chrestien 
li empereres est en un grant uerger 
ensembl od lui rollant e oliuer 
sansun li dux e anseis li fiers 
gefreid d aniou le rei gunfanuner 
e si i furent e gerin e gerers 
la u cist furent des altres i out bien 
de dulce france i ad quinze milliers 
sur palies blancs siedent cil ceualer 
as tables iuent pur els esbaneier 
e as eschecs li plus saiue e li ueill 
e escremissent cil bacheler leger 
desuz un pin delez un eglenter 
un faldestoed i unt fait tut d or mer 
la siet li reis ki dulce france tient 
blanche ad la barbe e tut flurit le chief 
gent ad le cors e la cuntenance fier 
s est ki l demandet ne l estoet enseigner 
e li message descendirent a pied 
si l saluerent par amur e par bien 
blancandrins ad tut premereins parléd 
e dist al rei   saluét seiez de deu 
le glorius que aurer 
ico uus mandet reis marsilies li bers 
enquis ad mult la lei de saluetez 
de sun aueir uos uoelt asez duner 
urs e leuns e ueltres enchaignez 
set cenz cameilz e mil hosturs muez 
d or e d argent yy cenz muls trussez 
cinquante care que carier en ferez 
tant i aurat de besanz esmerez 
dunt bien purrez uoz soldeiers luer 
en cest pais auez estét asez 
en france ad ais deuez bien repairer 
la uos siurat co dit mis auoez  
li empereres tent ses mains uers deu 
baisset sun chef si cumencet a penser 
li empereres en tint sun chef enclin 
de sa parole ne fut mie hastifs 
sa custume est qu il parolet a leisir 
quant se redrecet mult par out fier lu uis 
dist as messages   uus auez mult ben dit 
li reis marsilies est mult mis enemis 
de cez paroles que uos auez ci dit 
en quel mesure en purrai estre fiz 
uoet par hostages  co dist li sarrazins 
  dunt uos aurez u dis u quinze u uint 
num de ocire i metrai un mien filz 
e si n aurez co quid de plus gentils 
quant uus serez el palais seignurill 
a la grant feste seint michel del peril 
mis auoez la uos siurat co dit 
enz en uoz bainz que deus pur uos i fist 
la uuldrat il chrestiens deuenir  
charles respunt   uncore purrat guarir  
bels fut li uespres e li soleilz fut cler 
les dis mulez fait charles establer 
el grant uerger fait li reis tendre un tref 
les dis messages ad fait enz hosteler 
yy serianz les unt bien cunreez 
la noit demurent tresque uint al iur cler 
li empereres est par matin leuét 
messe e matines ad li reis escultét 
desuz un pin en est li reis alez 
ses baruns mandet pur sun cunseill finer 
par cels de france uoelt il del tut errer 
li emperes s en uait desuz un pin 
ses baruns mandet pur sun cunseill fenir 
le duc oger e l arceuesque turpin 
richard li uels e sun henri 
e de gascuigne li proz quens acelin 
tedbald de reins e milun sun cusin 
e si i furent e gerers e gerin 
ensembl od els li quens rollant i uint 
e oliuer li proz e li gentilz 
des francs de france en i ad plus de mil 
guenes i uint ki la traisun fist 
des ore cumencet le cunseill que mal prist 
  seignurs barons  dist li emperere carles 
  li reis marsilie m ad tramis ses messages 
de sun aueir me uoelt duner grant masse 
urs e leuns e ueltres caeignables 
set cenz cameilz e mil hosturs muables 
quatre cenz mulz cargez de l or d arabe 
auoec ico plus de cinquante care 
mais il me mandet que en france m en alge 
il me siurat ad ais a mun estage 
si receurat la nostre lei plus salue 
chrestiens ert de mei tendrat ses marches 
mais io ne sai quels en est sis curages  
dient franceis   il nus i cuuent guarde  
li empereres out sa raisun fenie 
li quens rollant ki ne l otriet mie 
en piez se drecet si li uint cuntredire 
il dist al rei   ia mar crerez marsilie 
set anz pleins que en espaigne uenimes 
io uos cunquis e noples e commibles 
pris ai ualterne e la tere de pine 
e balasgued e tuele e sezilie 
li reis marsilie i fist mult que traitre 
de enueiat quinze 
chancuns portout une branche d oliue 
nuncerent uos cez paroles meisme 
a uos franceis un cunseill en presistes 
loerent uos alques de legerie 
dous de uos cuntes al paien tramesistes 
l un fut basan e li altres basilies 
les chef en prist es puis desuz haltilie 
faites la cum uos l auez enprise 
en sarraguce menez uostre ost banie 
metez le sege a tute uostre uie 
si uengez cels que li fels fist ocire 
li empere en tint sun chef enbrunc 
si duist sa barbe afaitad sun gernun 
ne ben ne mal ne respunt sun neuuld 
franceis se taisent ne mais que guenelun 
en piez se drecet si uint deuant carlun 
mult fierement cumencet sa raisun 
e dist al rei   ia mar crerez bricun 
ne mei ne altre se de uostre prod nun 
quant co uos mandet li reis marsiliun 
qu il deuendrat iointes ses mains tis hom 
e tute espaigne tendrat par uostre dun 
puis receurat la lei que nus tenum 
ki co uos lodet que cest plait degetuns 
ne li chalt sire de quel mort nus muriuns 
cunseill d orguill n est dreiz que a plus munt 
laissun les fols as sages nus tenuns  
apres ico i est neimes uenud 
meillor uassal n aueit en la curt nul 
e dist al rei   ben l auez entendud 
guenes li quens co uus ad respondud 
saueir i ad mais qu il seit entendud 
li reis marsilie est de guere uencud 
uos li auez tuz ses castels toluz 
od uos caables auez fruisét ses murs 
ses citez arses e ses humes uencuz 
quant il uos mandet qu aiez mercit de lui 
pecchet fereit ki dunc li fesist plus 
u par ostage uos uoelt faire sours 
ceste grant guerre ne deit munter a plus  
dient franceis   ben ad parlét li dux  
  seignurs baruns qui i enueieruns 
en sarraguce al rei marsiliuns  
respunt dux neimes   io irai par uostre dun 
liurez m en ore le guant e le bastun  
respunt li reis   uos estes saiues hom 
par ceste barbe e par cest men gernun 
uos n irez pas uan de mei si luign 
alez sedeir quant nuls ne uus sumunt 
seignurs baruns qui i purruns enueier 
al sarrazin ki sarraguce tient  
respunt rollant   io i puis aler mult ben 
n u ferez certes  dist li quens oliuer 
  uostre curages est mult pesmes e fiers 
io me crendreie que uos uos meslisez 
se li reis uoelt io i puis aler ben  
respunt li reis   ambdui uos en taisez 
ne uos ne il n i porterez les piez 
par ceste barbe que ueez 
li duze per mar i serunt iugez  
franceis se taisent as les uus aquisez 
turpins de reins en est leuét del renc 
e dist al rei   laisez ester uoz francs 
en cest pais auez estét set anz 
mult unt oud e peines e ahans 
dunez m en sire le bastun e le guant 
e io irai al sarazin en espaigne 
si n uois uedeir alques de sun semblant  
li empereres respunt par maltalant 
  alez sedeir desur cel palie blanc 
n en parlez mais se io ne l uos cumant  
  francs cheualers  dist li emperere carles 
  car m eslisez un barun de ma marche 
qu a marsiliun me portast mun message  
co dist rollant   co ert guenes mis parastre  
dient franceis   car il le poet ben faire 
si lui lessez n i trametrez plus saiue  
e li quens guenes en fut mult anguisables 
de sun col getet ses grandes pels de martre 
e est remes en sun blialt de palie 
uairs out e mult fier lu uisage 
gent out le cors e les costez out larges 
tant par fut bels tuit si per l en esguardent 
dist a rollant   tut fol purquei t esrages 
co set hom ben que io sui tis parastres 
si as iugét qu a marsilium en alge 
se deus co dunet que io de la repaire 
io t en muura un si grant 
ki durerat a trestut tun edage  
respunt rollant   orgoill oi e folage 
co set hom ben n ai cure de manace 
saiues hom il deit faire message 
si li reis uoelt prez sui por uus le face  
guenes respunt   pur mei n iras tu mie 
tu n ies mes hom ne io ne sui tis sire 
carles comandet que face sun seruise 
en sarraguce en irai a marsilie 
einz i un poi de 
que io n esclair ceste meie grant ire  
quant l ot rollant si cumencat a rire 
quant co ueit guenes que ore s en rit rollant 
dunc ad tel doel pur poi d ire ne fent 
a ben petit que il ne pert le sens 
e dit al cunte   io ne uus aim nient 
sur mei auez turnét fals iugement 
dreiz emperere ueiz me ci en present 
ademplir uoeill uostre comandement 
en sarraguce sai ben aler m estoet 
hom ki la uait repairer ne s en poet 
ensurquetut si ai io uostre soer 
si n ai un filz ia plus bels n en estoet 
co est baldewin  co dit   ki ert prozdoem 
a lui lais io mes honurs e mes fieus 
guardez le ben ia ne l uerrai des oilz  
carles respunt   tro auez tendre coer 
puisque l comant aler uus en estoet  
co dist li reis   guenes uenez auant 
si receuez le bastun e lu guant 
oit l auez sur uos le iugent franc 
sire  dist guenes   co ad tut fait rollant 
ne l amerai a trestut mun uiuant 
ne oliuer por co qu il est si cumpainz 
li duze per por qu il l aiment tant 
desfi les ci sire uostre ueiant  
co dist li reis   trop auez maltalant 
or irez uos certes quant io l cumant 
io i puis aler mais n i aurai guarant 
nu l out basilies ne sis freres basant  
li empereres li tent sun guant le destre 
mais li quens guenes iloec ne uolsist estre 
quant le dut prendre si li cait a tere 
dient franceis   deus que purrat co estre 
de cest message nos auendrat grant perte 
seignurs  dist guenes   uos en orrez noueles 
sire  dist guenes   dunez mei le cungied 
quant aler dei n i ai plus que targer  
co dist li reis   al ihesu e al mien  
de sa main destre l ad asols e seignét 
puis li liurat le bastun e le bref 
guenes li quens s en uait a sun ostel 
de guarnemenz se prent a cunreer 
de ses meillors que il pout recuurer 
esperuns d or ad en ses piez fermez 
ceint murglies s espee a sun costed 
en tachebrun sun destrer est muntéd 
l estreu li tint sun uncle guinemer 
la ueisez tant cheualer plorer 
ki tuit li dient   tant mare fustes ber 
en cort al rei mult i auez estéd 
noble uassal uos i solt hom clamer 
ki co iugat que dousez aler 
par charlemagne n guariz ne tensez 
li quens rollant ne l se doust penser 
que estrait estes de mult grant parented  
enpres li dient   sire car nos menez  
co respunt guenes   ne placet damnedeu 
mielz est que sul moerge que tant bon cheualer 
en dulce france seignurs uos en irez 
de meie part ma muiller saluez 
e pinabel mun ami e mun per 
e baldewin mun filz que uos sauez 
e lui aidez e pur seignur le tenez  
entret en sa ueie si s est achiminez 
guenes cheualchet suz une oliue halte 
asemblét s est as sarrazins 
mais blancandrins ki enuers lu s atarget 
par grant saueir parolet li uns a l altre 
dist blancandrins   merueilus hom est charles 
ki cunquist puille e trestute calabre 
uers engletere passat il la mer salse 
ad oes seint perre en cunquist le cheuage 
que nus requert ca en la nostre marche  
guenes respunt   itels est sis curages 
iamais n ert hume ki encuntre lui uaille  
dist blancandrins   francs sunt mult gentilz home 
mult grant mal funt e duc e cil cunte 
a lur seignur ki tel cunseill li dunent 
lui e altrui trauaillent e cunfundent  
guenes respunt   io ne sai ueirs nul hume 
ne mes rollant ki uncore en aurat hunte 
er matin sedeit li emperere suz l umbre 
uint i ses nies out uestue sa brunie 
e out predét deiuste carcasonie 
en sa main tint une uermeille pume 
  tenez bel sire  dist rollant a sun uncle 
  de trestuz reis uos present les curunes  
li soens orgoilz le deureit ben cunfundre 
kar chascun iur de mort s abandunet 
seit ki l ociet tute pais puis auriumes  
dist blancandrins   mult est pesmes rollant 
ki tute gent uoelt faire recreant 
e tutes teres met en chalengement 
par quele gent quiet il espleiter tant  
guenes respunt   par la franceise gent 
il l tant ne li faldrunt nient 
or e argent lur met tant en present 
muls e destrers e palies e guarnemenz 
l emperere meismes ad tut a sun talent 
cunquerrat li les teres d ici qu en orient  
tant cheualcherent guenes e blancandrins 
que l un a l altre la sue feit pleuit 
que il querreient que rollant fust ocis 
tant cheualcherent e ueies e chemins 
que en sarraguce descendent suz un if 
un faldestoet out suz l umbre d un pin 
esuolupét fut d un palie alexandrin 
la fut li reis ki tute espaigne tint 
tut entur lui uint milie sarrazins 
n i ad celui ki mot sunt ne mot tint 
pur les nuueles qu il uuldreient oir 
atant as uos guenes e blancandrins 
blancandrins uint deuant l empereur 
par le tint le cunte guenelun 
e dist al rei   saluez seiez de mahum 
e d apollin qui seintes leis tenuns 
uostre message a charlun 
ambes ses mains en leuat cuntre munt 
loat sun deu ne fist altre respuns 
ci uos enueiet un sun noble barun 
ki est de france si est mult riches hom 
par lui orrez si aurez pais u nun  
respunt marsilie   or diet nus l orrum  
mais li quens guenes se fut ben purpensét 
par grant sauer cumencet a parler 
cume celui ki ben faire le set 
e dist al rei   saluez seiez de deu 
li glorius qui deuum aurer 
ico uus mandet carlemagnes li ber 
que receuez seinte chrestientet 
demi espaigne uos uoelt en fiu duner 
se cest acorde ne uulez otrier 
pris e liez serez par poested 
al siege ad ais en serez amenét 
par iugement serez iloec finét 
la murrez uus a hunte e a uiltet  
li reis marsilies en fut mult esfreéd 
un algier tint ki d or fut espenét 
ferir l en uolt se n en fust desturnét 
li reis marsilies ad la culur muee 
de sun algeir ad la hanste crollee 
quant le uit guenes mist la main a l espee 
cuntre dous deie l ad del furrer getee 
si li ad dit   mult estes bele e clere 
tant uus aurai en curt a rei portee 
ia ne l dirat de france li emperere 
que suls i moerge en l estrange cuntree 
einz uos aurunt li meillor comperee 
dient paien   desfaimes la mellee  
tuit li preierent li meillor sarrazin 
qu el faldestoet s marsilies asis 
dist l algalifes   mal nos auez baillit 
que li franceis amastes a ferir 
uos le doussez esculter e oir 
sire  dist guenes   mei l auent a suffrir 
io ne lerreie por l or que deus fist 
ne por tut l aueir ki seit en cest pais 
que io ne li die se tant ai de leisir 
que charles li mandet li reis poesteifs 
par mei li mandet sun mortel enemi  
afublez est d un mantel sabelin 
ki fut cuuert d une palie alexandrin 
getet le a tere si l receit blancandrin 
mais de s espee ne uolt mie guerpir 
en sun puign destre par l orié punt la tint 
dient paien   noble baron ad ci  
enuers le rei s est guenes aproismét 
si li ad dit   a tort uos curuciez 
quar co uos mandet carles ki france tient 
que receuez la lei de chrestiens 
demi espaigne uus durat il en fiet 
l altre meitet aurat rollant sis nies 
mulz orguillos parcuner i aurez 
si ceste acorde ne uolez otrier 
en sarraguce uus uendrat aseger 
par poestet serez pris e liez 
menét serez dreit ad ais le siet 
uus n i aurez palefreit ne destrer 
ne mul ne mule que puissez cheualcher 
getét serez sur un maluais sumer 
par iugement iloec perdrez le chef 
nostre emperere uus enueiet cest bref  
el destre poign al paien l ad liurét 
marsilies fut esculurez de l ire 
freint le seel getét en ad la cire 
guardet al bref uit la raisun escrite 
  carle me mandet ki france ad en baillie 
que me remembre de la dolur e l ire 
co est de basan e de sun frere basilie 
dunt pris les chefs as puis de haltoie 
se de mun cors uoeil aquiter la uie 
dunc li enuei mun uncle l algalife 
altrement ne m amerat il mie  
apres parlat ses filz enuers marsilies 
e dist al rei   guenes ad dit folie 
tant ad errét nen est dreiz que plus uiuet 
liurez le mei io en ferai la iustise  
quant l oit guenes l espee en ad branlie 
uait s apuier suz le pin a la tige 
enz el uerger s en est alez li reis 
ses meillors humes enmeinet ensembl od sei 
e blancandrins i uint al canud peil 
e iurfaret ki est ses filz e ses heirs 
e l algalifes sun uncle e ses fedeilz 
dist blancandrins   apelez le franceis 
de nostre prod m ad pleuie sa feid  
co dist li reis   e uos l i ameneiz  
e guenes ad pris par la main destre ad deiz 
enz el uerger l en meinet iosqu al rei 
la purparolent la traisun seinz dreit 
  bel sire guenes  co li ad dit marsilie 
  io uos ai fait alques de legerie 
quant por ferir uus demustrai grant ire 
guaz uos en dreit par cez pels sabelines 
melz en ualt l or que ne funt cinc cenz liures 
einz demain noit en iert bele l amendise  
guenes respunt   io ne l desotrei mie 
deus se lui plaist a bien le uos mercie  
co dist marsilies   guenes par ueir sacez 
en talant ai que mult uos uoeill amer 
de carlemagne uos uoeill oir parler 
il est mult uielz si ad sun tens usét 
men escient dos cenz anz ad passét 
par tantes teres ad sun cors demenéd 
tanz ad pris sur sun escut bucler 
tanz riches reis cunduit a mendisted 
quant ert il mais recreanz d osteier  
guenes respunt   carles n est mie tels 
n est hom ki l ueit e conuistre le set 
que co ne diet que l emperere est ber 
tant ne l uos sai ne preiser ne loer 
que plus n i ad d onur e de bontet 
sa grant ualor ki l purreit acunter 
de tel barnage l ad deus enluminét 
meilz uoelt murir que guerpir sun barnet  
dist li paiens   mult me puis merueiller 
de carlemagne ki est canuz e uielz 
men escientre dous cenz anz ad e mielz 
par tantes teres ad sun cors traueillét 
tanz colz ad pris de lances e d espiet 
tanz riches reis cunduiz a mendistiet 
quant ert il mais recreanz d osteier 
co n iert  dist guenes   tant cum uiuet sis nies 
n at tel uassal suz la cape del ciel 
mult par est proz sis cumpainz oliuer 
les yy pers que carles ad tant chers 
funt les enguardes a yy milie cheualers 
sours est carles que nuls home ne crent  
dist li sarrazins   merueille en ai grant 
de carlemagne ki est canuz e blancs 
mien escientre plus ad de yy anz 
par tantes teres est alét cunquerant 
tanz colps ad pris de bons espiez trenchanz 
tanz riches reis morz uencuz en champ 
quant ier il mais d osteier recreant 
co n iert  dist guenes   tant cum uiuet rollant 
n ad tel uassal d ici qu en orient 
mult par est proz oliuer sis cumpainz 
li yy que carles aimet tant 
funt les enguardes a yy milie de francs 
sours est Carlles ne crent hume uiuant  
  bel sire guenes  dist marsilies li reis 
  io ai tel gent plus bele ne uerreiz 
quatre cenz milie cheualers puis aueir 
puis m en cumbatre a carlles a franceis  
guenes respunt   ne uus a ceste feiz 
de uos paiens mult grant perte i aureiz 
lessez folie tenez uos al saueir 
l empereur tant li dunez aueir 
n i ait franceis ki tot ne s en merueilt 
par yy hostages que li enueiereiz 
en dulce france s en repairerat li reis 
sa rereguarde lerrat derere sei 
iert i sis nies li quens rollant co crei 
e oliuer li proz e li curteis 
mort sunt li cunte se est ki mei en creit 
carlles uerrat sun grant orguill cadeir 
n aurat talent que ia mais uus guerreit  
  bel sire guenes 
cum faitement purrai rollant ocire  
guenes respont   co uos sai io ben dire 
li reis serat as meillors porz de sizer 
sa rereguarde aurat detres sei mise 
iert i sis nies li quens rollant li riches 
e oliuer en qui il tant se fiet 
yy milie francs unt en lur cumpaignie 
de uos paiens lur enueiez yy milie 
une bataille lur i rendent cil primes 
la gent de france iert blecee e blesmie 
ne l di por co des uos iert la martirie 
altre bataille lur liurez de meisme 
de quel que seit rollant n estuertrat mie 
dunc aurez faite gente cheualerie 
n aurez mais guere en tute uostre uie  
  chi purreit faire que rollant i fust mort 
dunc perdreit carles le destre braz del cors 
si remeindreient les merueilluses oz 
n asemblereit iamais carles si grant esforz 
tere maior remeindreit en repos  
quan l ot marsilie si l ad baisét el col 
puis si cumencet a uenir ses tresors 
co dist marsilies   qu en parlereient il plus 
cunseill n est proz dunt hume n est seuus 
la traisun me iurrez de rollant si ill i est  
co respunt guenes   issi seit cum uos plaist  
sur les reliques de s espee murgleis 
la traisun iurat e si s en est forsfait 
un faldestoed i out d un olifant 
marsilies fait porter un liure auant 
la lei i fut mahum e teruagan 
co ad iurét li sarrazins espans 
se en rereguarde troeuet le cors rollant 
cumbatrat sei a trestute sa gent 
e se il poet murrat ueirement 
guenes respunt   ben seit uostre comant  
a tant i uint uns paiens ualdabruns 
icil en uait al rei marsiliun 
cler en riant l ad dit a guenelun 
  tenez m espee meillur n en at nuls hom 
entre les helz ad plus de mil manguns 
par amistiez bel sire la uos duins 
que aidez de rollant le barun 
qu en rereguarde trouer le pousum 
ben serat fait  li quens guenes respunt 
puis se baiserent es uis es mentuns 
apres i uint un paien climorins 
cler en riant a guenelun l ad dit 
  tenez mun helme unches meillor ne ui 
si nos aidez de rollant li marchis 
par quel mesure le poussum hunir 
ben serat fait  guenes respundit 
puis se baiserent es buches e es uis 
a tant i uint la reine bramimunde 
  io uos aim mult sire  dist ele al cunte 
  car mult uos priset mi sire e tuit si hume 
a uostre femme enueierai dous nusches 
bien i ad or matices iacunces 
eles ualent mielz que tut l aueir de rume 
uostre emperere si bones n en out unches  
il les ad prises en sa hoese les butet 
li reis apelet malduit sun tresorer 
  l aueir carlun est il apareilliez  
e cil respunt   oil sire asez bien 
yy cameilz d or e argent cargiez 
e yy hostages des plus gentilz desuz cel  
marsilies tint par l espalle 
si li ad dit   mult par ies ber e sage 
par cele lei que uos tenez plus salue 
guardez de nos ne turnez le curage 
de mun aueir uos uoeill dunner grant masse 
yy muls cargez del plus fin or d arabe 
iamais n iert an altretel ne uos face 
tenez les clefs de ceste citet large 
le grant aueir en presentez al rei carles 
pois me iugez rollant a rereguarde 
se l pois trouer a port ne a passage 
liuerrai lui une mortel bataille  
guenes respunt   mei est uis que trop targe  
pois est muntéd entret en sun ueiage 
li empereres aproismet sun repaire 
uenuz en est a la citet de galne 
li quens rollant il l ad e prise e fraite 
puis icel iur en fut cent anz deserte 
de guenelun atent li reis nuueles 
e le treud d espaigne la grant tere 
par main en l albe si cum li iurz esclairet 
guenes li quens est uenuz as herberges 
li empereres est par matin leuét 
messe e matines ad li reis escultét 
sur l erbe uerte estut deuant sun tref 
rollant i fut e oliuer li ber 
neimes li dux e des altres asez 
guenes i uint li fels li pariurez 
par grant ueisdie cumencet a parler 
e dist al rei   saluez seiez de deu 
de sarraguce ci uos aport les clefs 
mult grant aueir uos en faz amener 
e yy hostages faites les ben guarder 
e si uos mandet reis marsilies li ber 
de l algalifes ne l deuez pas blasmer 
kar a mes oilz ui yy milie armez 
halbers uestuz alquanz healmes fermez 
ceintes espees as punz d or neielez 
ki l en cunduistrent tresqu en la mer 
de marcilie s en fuient por la chrestientet 
que il ne uoelent ne tenir ne guarder 
einzqu il oussent yy liues siglét 
si s aquillit e tempeste ored 
la sunt neiez iamais uerrez 
se il fust uif io l ousse amenét 
del rei paien sire par ueir creez 
ia ne uerrez cest premer meis passét 
qu il uos siurat en france le regnet 
si receurat la lei que uos tenez 
iointes ses mains iert uostre comandét 
de uos tendrat espaigne le regnet  
co dist li reis   graciét en seit deus 
ben l auez fait mult grant prod i aurez  
parmi cel ost funt mil grailles suner 
franc desherbergent funt lur sumers trosser 
uers dulce france tuit sunt achiminez 
carles li magnes ad espaigne guastede 
les castels pris les citez uiolees 
co dit li reis que sa guere out finee 
uers dulce france cheualchet l emperere 
li quens rollant ad l enseigne fermee 
en sur un tertre cuntre le ciel leuee 
franc se herbergent par tute la cuntree 
paien cheualchent par cez greignurs ualees 
halbercs uestuz e tres bien fermeez 
healmes lacez e ceintes lur espees 
escuz as cols e lances adubees 
en un bruill par sum les puis remestrent 
yy milie atendent l aiurnee 
deus quel dulur que li franceis ne l seuent 
tresuait le iur la noit est aserie 
carles se dort li empereres riches 
suniat qu il eret al greignurs porz de sizer 
entre ses poinz teneit sa hanste fraisnine 
guesnes li quens l ad sur lui saisie 
par tel air l at estrussee e brandie 
qu enuers le cel en uolent les escicles 
carles se dort qu il ne s esueillet mie 
apres iceste altre auisiun suniat 
qu il en france ert a sa capele ad ais 
el destre braz li morst uns uers si mals 
deuers ardene uit uenir uns leuparz 
sun cors demenie mult fierement asalt 
d enz de sale uns ueltres aualat 
que uint a carles le galops e les salz 
la destre oreille al premer uer trenchat 
ireement se cumbat al lepart 
dient franceis que grant bataille i ad 
il ne seuent li quels d els la ueintrat 
carles se dort mie ne s esueillat 
tresuait la noit e apert la clere albe 
parmi cel host 
li empereres mult fierement cheualchet 
  seignurs barons  dist li emperere carles 
  ueez les porz e les destreiz passages 
kar me iugez ki ert en la rereguarde  
guenes respunt   rollant cist miens fillastre 
n auez baron de si grant uasselage  
quant l ot li reis fierement le reguardet 
si li ad dit   uos estes uifs diables 
el cors uos est entree mortel rage 
e ki serat deuant mei en l ansguarde  
guenes respunt   oger de denemarche 
n auez barun ki mielz de lui la facet  
li quens rollant quant il s oit iuger 
dunc ad parléd a lei de cheualer 
  sire parastre mult uos dei aueir cher 
la rereguarde auez sur mei iugiét 
n i perdrat carles li reis ki france tient 
men escientre palefreid ne destrer 
ne mul ne mule que deiet cheualcher 
ne n i perdrat ne runcin ne sumer 
que as espees ne seit einz eslegiét  
guenes respunt   ueir dites io l sai bien  
quant ot rollant qu il ert en la rereguarde 
ireement parlat a sun parastre 
  ahi culuert maluais hom de put aire 
le guant me caist en la place 
cume fist a tei le bastun deuant carle  
  dreiz emperere  dist rollant le barun 
  dunez mei l arc que uos tenez el poign 
men escientre ne l me reprouerunt 
que il me chedet cum fist a guenelun 
de sa main destre  
li empereres en tint sun chef enbrunc 
si duist sa barbe e detoerst sun gernun 
ne poet muer que des oilz ne plurt 
anpres ico i est neimes uenud 
meillor uassal n out en la curt de lui 
e dist al rei   ben l auez entendut 
li quens rollant il est mult irascut 
la rereguarde est iugee sur lui 
n auez baron ki iamais la remut 
dunez li l arc que uos auez tendut 
si li truuez ki tres bien li aiut  
li reis li dunet e rollant l a recut 
li empereres apelet ses nies rollant 
  bel sire nies or sauez ueirement 
demi mun host uos lerrai en present 
retenez les co est uostre saluement  
co dit li quens   io n en ferai nient 
deus me cunfunde se la geste en desment 
yy milie francs retendrai ben uaillanz 
passez les porz trestut sourement 
ia mar crendrez nul hume a mun uiuant 
li quens rollant est muntét el destrer 
cuntre lui uient sis cumpainz oliuer 
uint i gerins e li proz quens gerers 
e uint i otes si i uint berengers 
e uint i astors e anseis li ueillz 
uint i gerart de rossillon li fiers 
uenuz i est li riches dux gaifiers 
dist l arceuesque   io irai par mun chef 
e io od uos  co dist li quens gualters 
  hom sui rollant io ne li dei faillir  
eslisent yy milie cheualers 
li quens rollant gualter de l hum apelet 
  pernez mil francs de france nostre tere 
si purpernez les deserz e les tertres 
que l emperere nis un des suens n i perdet  
respunt gualter   pur uos le dei ben faire  
od mil franceis de france la lur tere 
gualter desrenget les destreiz e les tertres 
n en descendrat pur maluaises nuueles 
enceisqu en seient yy espees traites 
reis almaris del regne de belferne 
une bataille lur liurat le iur pesme 
halt sunt li pui e li ual tenebrus 
les roches bises les destreiz merueillus 
le iur passerent franceis a grant dulur 
de yy lius en ot hom la rimur 
puisque il uenent a la tere maiur 
uirent guascuigne la tere lur seignur 
dunc le remembret des fius e des honurs 
e des pulcele e des gentilz oixurs 
cel nen i ad ki de pitet ne plurt 
sur tuz les altres est carles anguissus 
as porz d espaigne ad lessét sun neuold 
pitet l en prent ne poet muer n en plurt 
li yy per sunt remes en espaigne 
yy milie francs unt en lur cumpaigne 
n en unt pour ne de murir dutance 
li emperere s en repairet en france 
suz sun mantel en fait la cuntenance 
deiuste lui li dux neimes cheualchet 
e dit al rei   de quei auez pesance  
carles respunt   tort fait ki l me demandet 
si grant doel ai ne puis muer ne l pleigne 
par guenelun serat destruite france 
enoit m auint un auisiun d angele 
que entre mes puinz me depecout ma hanste 
chi ad iugét mis nes a la rereguarde 
io l ai lessét en une estrange marche 
deus se io l pert ia n en aurai escange  
carles li magnes ne poet muer n en plurt 
yy milie francs pur lui unt grant tendrur 
e de rollant merueilluse pour 
guens li fels en ad fait traisun 
del rei paien en ad oud granz duns 
or e argent palies e ciclatuns 
muls e cheuals e cameilz e leuns 
marsilies mandet d espaigne les baruns 
cuntes uezcuntes e dux e almacurs 
les amirafles e les filz as cunturs 
yy milie en aiustet en yy iurz 
en sarraguce fait suner ses taburs 
mahumet leuent en la plus halte tur 
n i ad paien ne l prit e ne l aort 
puis si cheualchent par mult grant cuntencun 
la tere certeine e les uals e les munz 
de cels de france uirent les gunfanuns 
la rereguarde des yy cumpaignuns 
ne lesserat bataille ne lur dunt 
li nies marsilie il est uenuz auant 
sur un mulet od un bastun tuchant 
dist a sun uncle belement en riant 
  bel sire reis io uos ai seruit tant 
si n ai out e peines e ahans 
faites batailles e uencues en champ 
dunez m un feu co est le colp de rollant 
io l ocirai a mun espiet trenchant 
se mahumet me uoelt estre guarant 
de tute espaigne aquiterai les pans 
des porz d espaigne entrequ a durestant 
las serat carles si recrerrunt si franc 
ia n aurez mais guere en tut uostre uiuant  
li reis marsilie l en ad dunét le guant 
li nies marsilies tient le guant en sun poign 
sun uncle apelet de mult fiere raisun 
  bel sire reis fait m auez un grant dun 
eslisez mei yy de uoz baruns 
si m cumbatrai as yy cumpaignuns  
tut premerein l en respunt falsaron 
icil ert frere al rei marsiliun 
  bel sires nies e io e uos irum 
ceste bataille ueirement la ferum 
la rereguarde de la grant host carlun 
il est iugét que nus les ocirum  
reis corsalis il est de l altre part 
barbarins est e mult de males arz 
cil ad parlét a lei de bon uassal 
pur tut l or deu ne uolt estre cuard 
as uos poignant malprimis de brigant 
plus curt a piet que ne fait un cheual 
deuant marsilie cil s escriet mult halt 
  io cunduirai mun cors en rencesuals 
se truis rollant ne lerrai que ne l mat  
uns amurafles i ad de balaguez 
cors ad mult gent e le uis fier e cler 
puisque il est sur sun cheual muntét 
mult se fait fiers de ses armes porter 
de uasselage est il ben alosez 
fust chrestiens asez oust barnet 
deuant marsilie cil en est escriét 
  en rencesuals irai mun cors iuer 
se truis rollant de mort serat finét 
e oliuer e tuz les yy pers 
franceis murrunt a doel e a uiltiet 
carles li magnes uelz est e redotez 
recreanz ert de sa guerre mener 
si nus remeindrat espaigne en quitedet  
li reis marsilie mult l en ad merciét 
uns almacurs i ad de moriane 
n ad plus felun en la tere d espaigne 
deuant marsilie ad faite sa uantance 
  en rencesuals guierai ma cumpaigne 
yy milie ad escuz e a lance 
se trois rollant de mort li duins fiance 
iamais n ert ior que carles ne se pleignet  
d altre part est turgis de turteluse 
cil est uns quens si est la citet sue 
de chrestiens uoelt faire male uode 
deuant marsilie as altres si s aiust 
co dist al rei   ne uos esmaiez unches 
plus ualt mahum que seint perre de rume 
se lui seruez l onur del camp ert nostre 
en rencesuals a rollant irai iuindre 
de mort n aurat guarantisun pur hume 
ueez m espee ki est e bone e lunge 
a durendal io la metrai encuntre 
asez orrez la quele irat desure 
franceis murrunt si a nus s abandunent 
carles li uelz aurat e deol e hunte 
iamais en tere ne portera curone  
de l altre part est escremiz de ualterne 
sarrazins est si est sue la tere 
deuant marsilie s escriet en la presse 
  en rencesuals irai l orgoill desfaire 
se trois rollant n en porterat la teste 
ne oliuer ki les altres cadelet 
li yy per tuit sunt iugez a perdre 
franceis murrunt e france en ert deserte 
de bons uassals aurat carles suffraite  
d altre part est uns paiens esturganz 
estramariz i est un soens cumpainz 
cil sunt felun traitur suduiant 
co dist marsilie   seignurs uenez auant 
en rencesuals irez as porz passant 
si aiderez a conduire ma gent  
e cil respundent   sire a uostre comandement 
nus asaldrum oliuer e rollant 
li yy per n aurunt de mort guarant 
noz espees sunt bones e trenchant 
nus les feruns uermeilles de chald sanc 
franceis murrunt carles en ert dolent 
tere maiur uos metrum en present 
uenez i reis si l uerrez ueirement 
l empereor uos metrum en present  
curant i uint margariz de sibilie 
cil tient la tere entrequ as cazmarine 
pur sa beltet dames li sunt amies 
cele ne l ueit uers lui ne s esclargisset 
quant ele le ueit ne poet muer ne riet 
n i ad paien de tel cheualerie 
uint en la presse sur les altres s escriet 
e dist al rei   ne uos esmaiez mie 
en rencesuals irai rollant ocire 
ne oliuer n en porterat la uie 
li yy per sunt remes en martirie 
ueez m espee ki d or est enheldie 
si la tramist li amiralz de primes 
io uos pleuis qu en uermeill sanc ert mise 
franceis murrunt e france en ert hunie 
carles li uelz a la barbe flurie 
iamais n ert iurn qu il n en ait doel e ire 
iusqu a un an aurum france saisie 
gesir porrum el burc de seint denise  
li reis paiens parfundement l enclinet 
de l altre part est chernubles de munigre 
iosqu a la tere si cheuoel li balient 
greignor fais portet par giu quant il s enueiset 
que yy mulez ne funt quant il sumeient 
icele tere co dit dun il esteit 
soleill n i luist ne blet n i poet pas creistre 
pluie n i chet rusee n i adeiset 
piere n i ad que tute ne seit neire 
dient alquanz que diables i meignent 
ce dist chernubles   ma bone espee ai ceinte 
en rencesuals io la teindrai uermeille 
se trois rollant li proz enmi ma ueie 
se ne l asaill dunc ne faz io que creire 
si cunquerrai durendal od la meie 
franceis murrunt e france en ert deserte  
a icez moz li yy s alient 
itels yy milie sarrazins od els meinent 
ki de bataille s arguent e hasteient 
uunt s aduber desuz une sapide 
paien s adubent des osbercs sarazineis 
tuit li plusur en sunt saraguzeis dublez en treis 
lacent lor elmes mult bons sarraguzeis 
ceignent espees de l acer uianeis 
escuz unt genz espiez ualentineis 
e gunfanuns blancs e blois e uermeilz 
laissent les mulz e tuz les palefreiz 
es destrers muntent si cheualchent estreiz 
clers fut li iurz e bels fut li soleilz 
n unt guarnement que tut ne reflambeit 
sunent mil grailles por co que plus bel seit 
granz est la noise si l oirent franceis 
dist oliuer   sire cumpainz ce crei 
d sarrazins purum bataille aueir  
respont rollant   e deus la nus otreit 
ben deuuns ci estre pur nostre rei 
pur sun seignor deit hom susfrir destreiz 
e endurer e granz chalz e granz freiz 
si n deit hom perdre e del quir e del peil 
or guart chascuns que granz colps l empleit 
que maluaise cancun de nus chantét ne seit 
paien unt tort e chrestiens unt dreit 
maluaise essample n en serat ia de mei  
oliuer est desur un pui haut muntez 
guardet suz destre parmi un ual herbus 
si ueit uenir cele gent paienur 
si n apelat rollant sun cumpaignun 
  deuers espaigne uei uenir tel bruur 
tanz blancs osbercs tanz elmes flambius 
icist ferunt nos franceis grant irur 
guenes le sout li fel li traitur 
ki nus iugat deuant l empereur 
tais oliuer  li quens rollant respunt 
  mis parrastre est ne uoeill que mot en suns  
oliuer est desur un pui muntét 
or ueit il ben d espaigne le regnet 
e sarrazins ki tant sunt asemblez 
luisent cil elme ki ad or sunt gemmez 
e cil escuz e cil osbercs safrez 
e cil espiez cil gunfanun fermez 
sul les escheles ne poet il acunter 
tant en i ad que mesure n en set 
e lui meisme en est mult esguarét 
cum il einz pout del pui est aualét 
uint as franceis tut lur ad acuntét 
dist oliuer   io ai paiens ueuz 
unc mais nuls hom en tere n en uit plus 
cil deuant sunt yy milie ad escuz 
helmes laciez e blancs osbercs uestuz 
dreites cez hanstes luisent cil espiet brun 
bataille aurez unches mais tel ne fut 
seignurs franceis de deu aiez uertut 
el camp estez que ne seium uencuz  
dient franceis   dehet ait ki s en fuit 
ia pur murir ne uus en faldrat uns  
dist oliuer   paien unt grant esforz 
de noz franceis m i semblet aueir mult poi 
cumpaign rollant kar sunez uostre corn 
si l orrat carles si returnerat l ost  
respunt rollant   io fereie que fols 
en dulce france en perdreie mun los 
sempres ferrai de durendal granz colps 
sanglant en ert li branz entresqu a l or 
felun paien mar i uindrent as porz 
io uos pleuis tuz sunt iugez a mort 
cumpainz rollant l olifan car sunez 
si l orrat carles ferat l ost returner 
succurat nos li reis od tut sun barnet  
respont rollant   ne placet damnedeu 
qui mi parent pur mei seient blasmét 
ne france dulce ia cheet en uiltet 
einz i ferrai de durendal asez 
ma bone espee que ai ceint al costet 
tut en uerrez le brant ensanglentét 
felun paien mar i sunt asemblez 
io uos pleuis tuz sunt a mort liurez  
  cumpainz rollant sunez uostre olifan 
si l orrat carles ki est as porz passant 
ie uos pleuis ia returnerunt franc 
ne placet deu  co li respunt rollant 
  que co seit dit de nul hume uiuant 
ne pur paien que ia seie cornant 
ia n en aurunt reproece mi parent 
quant io serai en la bataille grant 
e io ferrai e mil colps e yy cenz 
de durendal uerrez l acer sanglent 
franceis sunt bon si ferrunt uassalment 
ia cil d espaigne n aurunt de mort guarant  
dist oliuier   d ico ne sai io blasme 
io ai ueut les sarrazins d espaigne 
cuuerz en sunt li ual e les muntaignes 
e li lariz e trestutes les plaignes 
granz sunt les oz de cele gent estrange 
nus i auum mult petite cumpaigne  
respunt rollant   mis talenz en est graigne 
ne placet damnedeu ne ses angles 
que ia pur mei perdet sa ualur france 
melz uoeill murir que huntage me uenget 
pur ben ferir l emperere plus nos aimet  
rollant est proz e oliuer est sage 
ambedui unt uasselage 
puisque il sunt as cheuals e as armes 
ia pur murir n eschiuerunt bataille 
bon sunt li cunte e lur paroles haltes 
felun paien par grant irur cheualchent 
dist oliuer   rollant ueez en alques 
cist nus sunt pres mais trop nus est loinz carles 
uostre olifan suner uos ne l deignastes 
fust i li reis n i oussum damage 
guardez amunt deuers les porz d espaigne 
ueeir poez dolente est la rereguarde 
ki ceste fait n en ferat altre  
respunt rollant   ne dites tel ultrage 
mal seit del coer ki el piz se cuardet 
nus remeindrum en estal en la place 
par nos i ert e li colps e li caples  
quant rollant ueit que la bataille serat 
plus se fait fiers que leon ne leupart 
franceis escriet oliuer apelat 
  sire cumpainz amis ne l dire ia 
li emperere ki franceis nos laisat 
itels yy milie en mist a une part 
sun escientre n en i out un cuard 
pur sun seignur deit hom susfrir granz mals 
e endurer e forz freiz e granz chalz 
si n deit hom perdre del sanc e de la char 
fier de lance e io de durendal 
ma bone espee que li reis me dunat 
se io i moert dire poet ki l aurat 
e purrunt dire que ele fut a noble uassal  
d altre part est li arceuesques turpin 
sun cheual broche e muntet un lariz 
franceis apelet un sermun lur ad dit 
  seignurs baruns carles nus laissat ci 
pur nostre rei deuum nus ben murir 
chrestientet aidez a sustenir 
bataille aurez uos en estes tuz fiz 
kar a uoz oilz ueez les sarrazins 
clamez uos culpes si preiez deu mercit 
asoldrai uos pur uoz anmes guarir 
se uos murez esterez seinz martirs 
sieges aurez el greignor pareis  
franceis decendent a tere se sunt mis 
e l arceuesque de deu les beneist 
par penitence les cumandet a ferir 
franceis se drecent si se metent sur piez 
ben sunt asols e quites de lur pecchez 
e l arceuesque de deu les ad seignez 
puis sunt muntez sur lur curanz destrers 
adobez sunt a lei de cheualers 
e de bataille sunt tuit apareillez 
li quens rollant apelet oliuer 
  sire cumpainz mult ben le sauiez 
que guenelun nos ad tuz espiez 
pris en ad or e aueir e deners 
li emperere nos deureit ben uenger 
li reis marsilie de nos ad fait marchet 
mais as espees l estuurat esleger  
as porz d espaigne en est passét rollant 
sur ueillantif sun bun cheual curant 
portet ses armes mult li sunt auenanz 
mais sun espiet uait li bers palmeiant 
cuntre le ciel uait la mure turnant 
laciet en su un gunfanun tut blanc 
les renges li batent iosqu as mains 
cors ad mult gent le uis cler e riant 
sun cumpaignun apres le uait siuant 
e cil de france le cleiment a guarant 
uers sarrazins reguardet fierement 
e uers franceis humeles e dulcement 
si lur ad dit un mot curteisement 
  seignurs barons suef pas alez tenant 
cist paien uont grant martirie querant 
encoi aurum un eschec bel e gent 
nuls reis de france n out unkes si uaillant  
a ces paroles uunt les oz aiustant 
dist oliuer   n ai cure de parler 
uostre olifan ne deignastes suner 
ne de carlun mie uos n en auez 
il n en set mot n i ad culpes li bers 
cil ki la sunt ne funt mie a blasmer 
kar cheualchez a quanque uos puez 
seignors baruns el camp uos retenez 
pur deu uos pri ben seiez purpensez 
de colps ferir de receiure e de duner 
l enseigne carle n i deuum ublier  
a icest mot sunt franceis escriét 
ki dunc oist   munioie  demander 
de uasselage li poust remembrer 
puis si cheualchent deus par si grant fiertet 
brochent ad ait pur le plus tost aler 
si uunt ferir que fereient il el 
e sarrazins n es unt mie dutez 
francs e paiens as les uus aiustez 
li nies marsilie il ad a num aelroth 
tut premereins cheualchet deuant l ost 
de noz franceis uait disant si mals moz 
  feluns franceis hoi iusterez as noz 
trait uos ad ki a guarder uos out 
fols est li reis ki uos laissat as porz 
enquoi perdrat france dulce sun los 
charles li magnes le destre braz del cors  
quant l ot rollant deus si grant doel en out 
sun cheual brochet laiset curre a esforz 
uait le ferir li quens quanque il pout 
l escut li freint e l osberc li desclot 
trenchet le piz si li briset les os 
tute l eschine li deseuret del dos 
od sun espiet l anme li getet fors 
enpeint le ben fait li brandir le cors 
pleine sa hanste del cheual l abat mort 
en dous meitiez li ad brisét le col 
ne leserat co dit que n i parolt 
  ultre culuert carles n est mie fol 
ne traisun unkes amer ne uolt 
il fist que proz qu il nus laisad as porz 
oi n en perdrat france dulce sun los 
ferez i francs nostre est li premers colps 
nos auum dreit mais cist glutun unt tort  
un duc i est si ad num falsaron 
icil frere al rei marsiliun 
il tint la tere datliun e balbiun 
suz cel ne n at plus encrisme felun 
entre les dous oilz mult out large le front 
grant demi pied mesurer i pout hom 
asez ad doel quant uit mort sun neuold 
ist de la prese si se met en bandun 
e se s escriet l enseigne paienor 
enuers franceis est mult cuntrarius 
  enquoi perdrat france dulce s onur  
ot le oliuer si n ad mult grant irur 
le cheual brochet des oriez esperuns 
uait le ferir en guise de baron 
l escut li freint e l osberc li derumpt 
el cors li met les pans del gunfanun 
pleine sa hanste l abat mort des arcuns 
guardet a tere ueit gesir le glutun 
si li ad dit par mult fiere raisun 
  de uoz manaces culuert io n ai essoign 
ferez i francs kar tres ben les ueincrum 
munioie  escriet co est l enseigne carlun 
uns reis i est si ad num corsablix 
barbarins est d un pais 
si apelad le altres sarrazins 
  ceste bataille ben la puum tenir 
kar de franceis i ad asez petit 
cels ki ci sunt deuum aueir mult uil 
ia pur charles n i ert un sul guarit 
or est le iur qu els estuurat murir  
ben l entendit li turpin 
suz ciel n at hume que uoeillet hair 
sun cheual brochet des esperuns d or fin 
par grant uertut si l est alét ferir 
l escut li freinst l osberc li descumfist 
sun grant espiet parmi le cors li mist 
empeint le ben que mort le fait brandir 
pleine sa hanste l abat mort el chemin 
guardet arere ueit le glutun gesir 
ne laisserat que n i parolt co dit 
  culuert paien uos i auez mentit 
carles mi sire nus est guarant tuz dis 
nostre franceis n unt talent de fuir 
uoz cumpaignuns feruns trestuz restifs 
nuueles uos di mort uos estoet susfrir 
ferez franceis nul de uus ne s ublit 
cist premer colp est nostre deu mercit 
munioie  escriet por le camp retenir 
engelers fiert malprimis de brigal 
sis bons escuz un dener ne li ualt 
tute li freint la bucle de cristal 
l une meitiet li turnet cuntreual 
l osberc li rumpt entresque a la charn 
sun bon espiet enz el cors li enbat 
li paiens chet cuntreual a un quat 
l anme de lui en portet sathanas 
e sis cumpainz gerers fiert l amurafle 
l escut li freint e l osberc li desmailet 
sun bon espiet li en la curaille 
empeint le bien parmi le cors li passet 
que mort l abat el camp pleine sa hanste 
dist oliuer   gente est nostre bataille  
sansun li dux il uait ferir l almacur 
l escut li freinst ki est a flurs e ad or 
li bons osbercs ne li est guarant prod 
trenchet li le coer le firie e le pulmun 
que l abat qui qu en peist u qui nun 
dist l arceuesque   cist colp est de baron  
e anseis laiset le cheual curre 
si uait ferir turgis de turteluse 
l escut li freint desuz l oree bucle 
de sun osberc li derumpit les dubles 
del bon espiet el cors li met la mure 
empeinst le ben tut le fer li mist ultre 
pleine sa hanste el camp mort le tresturnet 
co dist rollant   cist colp est de produme  
e engelers li guascuinz de burdele 
sun cheual brochet si li laschet la resne 
si fait ferir escremiz de ualterne 
l escut del col li freint e escantelet 
de sun osberc li rumpit la uentaille 
si l fiert el piz entre les dous furceles 
pleine sa hanste l abat mort de la sele 
apres li dist   turnét estes a perdre  
e gualter fiert un paien estorgans 
sur sun escut en la pene deuant 
que tut li trenchet le uermeill e le blanc 
de sun osberc li ad rumput les pans 
el cors li met sun bon espiet 
que mort l abat de sun cheual curant 
apres li dist   ia n i aurez guarant  
e berenger il fiert astramariz 
l escut li freinst l osberc li descumfist 
sun fort escut parmi le cors li mist 
que mort l abat entre mil sarrazins 
des yy pers li yy en sunt ocis 
ne mes que dous n en i ad remes uifs 
co est chernubles e li quens margariz 
margariz est mult uaillant cheualers 
e bels e forz e isnels e legers 
le cheual brochet uait ferir oliuer 
l escut li freint suz la bucle d or mer 
lez le costet li conduist sun espiet 
deus le guarit qu cors ne l ad tuchét 
la hanste fruisset mie n en 
ultre s en uait qu il n i ad desturber 
sunet sun gresle pur les soens ralier 
la bataille est merueilluse e cumune 
li quens rollant mie ne s asouret 
fiert de l espiet tant cume hanste li duret 
a yy cols l ad fraite e perdue 
trait durendal sa bone espee nue 
sun cheual brochet si uait ferir chernuble 
l elme li freint u li carbuncle luisent 
trenchet le cors e la cheueleure 
si li trenchat les oilz e la faiture 
le blanc osberc dunt la maile est menue 
e tut le cors tresqu en la furcheure 
enz en la sele ki est a or batue 
el cheual est l espee aresteue 
trenchet l eschine hunc n i out quis iointure 
tut abat mort el pred sur l erbe drue 
apres li dist culuert mar i moustes 
de mahumet ia n i aurez aiude 
par tel glutun n ert bataille oi uencue 
li quens rollant parmi le champ cheualchet 
tient durendal ki ben trenchet e taillet 
des sarrazins lur fait mult grant damage 
ki lui ueist l un geter mort su l altre 
li sanc tuz clers gesir par cele place 
sanglant en ad e l osberc e brace 
sun bon cheual le col e l espalles 
e oliuer de ferir ne se target 
li yy per n en deiuent aueir blasme 
e li franceis i fierent e si caplent 
moerent paien e alquanz en i pasment 
dist l arceuesque   ben ait nostre barnage 
munioie  escriet co est l enseigne carle 
e oliuer cheualchet par l estor 
sa hanste est frait n en ad que un truncun 
e uait ferir un paien malun 
l escut li freint ki est ad or e a flur 
fors de la teste li met les oilz ansdous 
e la ceruele li chet as piez desuz 
mort le tresturnet od tut yy des lur 
pois ad ocis turgis e esturguz 
la hanste briset e eslicet iosqu as poinz 
co dist rollant   cumpainz que faites uos 
en tel bataille n ai cure de bastun 
fers e acers i deit aueir ualor 
u est uostre espee ki halteclere ad num 
d or est li helz e de cristal li punz 
ne la poi traire  oliuer li respunt 
  kar de ferir oi io si grant bosoign  
danz oliuer trait ad sa bone espee 
que ses cumpainz rollant li ad tant demandee 
e il li ad cum cheualer mustree 
fiert un paien iustin de ual ferree 
tute la teste li ad parmi seuree 
trenchet le cors e bronie safree 
la bone sele ki a or est gemmee 
e al ceual a l eschine trenchee 
tut abat mort deuant loi en la pree 
co dist rollant   uos receif io frere 
por itels colps nos eimet li emperere  
de tutes parz est munioe escriee 
li quens gerins set el ceual sorel 
e sis cumpainz gerers en passecerf 
laschent lor reisnes brochent amdui a ait 
e uunt ferir un paien timozel 
l un en l escut e li altre en l osberc 
lur dous espiez enz el cors li unt frait 
mort le tresturnent tres enmi un guaret 
ne l oi dire ne io mie ne l sai 
li quels d els dous en fut li plus isnels 
esprieres icil fut filz burdel  
e l arceuesque lor ocist siglorel 
l encanteur ki ia fut en enfer 
par artimal l i cundoist iupiter 
co dist turpin   icist nos ert forsfait  
respunt rollant   uencut est le culuert 
oliuer frere itels colps me sunt bel  
la bataille est aduree endementres 
franc e paien merueilus colps i rendent 
fierent li un li altre se defendent 
tant hanste i ad e fraite e sanglente 
tant gunfanun rumpu e tant enseigne 
tant bon franceis i perdent lor iuuente 
ne reuerrunt lor meres ne lor femmes 
ne cels de france ki as porz les atendent 
karles li magnes en pluret si se demente 
de co qui calt n en aurunt sucurance 
maluais seruis le iur li rendit guenes 
qu en sarraguce sa maisnee alat uendre 
puis en perdit e sa uie e ses membres 
el plait ad ais en fut iugét a pendre 
de ses parenz ensembl od lui tels trente 
ki de murir nen ourent esperance 
la bataille est merueilluse e pesant 
mult ben i fiert oliuer e rollant 
li arceuesques plus de mil colps i rent 
li yy per ne s en targent nient 
e li franceis i fierent cumunement 
moerent paien a cent 
ki ne s en fuit de mort n i ad guarent 
uoillet o nun tut i laisset sun tens 
franceis i perdent lor meillors guarnemenz 
ne reuerrunt lor peres ne lor parenz 
ne carlemagne ki as porz les atent 
en france en ad mult merueillus turment 
orez i ad de tuneire e de uent 
pluies e gresilz desmesureement 
chiedent i fuildres e menut e suuent 
e terremoete co i ad ueirement 
de seint michel de paris iosqu as seinz 
des besencun tresqu as de guitsand 
n en ad recet dunt del mur ne crauent 
cuntre midi tenebres i ad granz 
n i ad clartet se li ciels nen i fent 
hume ne l ueit ki mult ne s esspoant 
dient plusor   co est li definement 
la fin del secle ki nus est en present  
il ne l seuent ne dient ueir nient 
co est li granz dulors por la mort de rollant 
franceis i unt ferut de coer e de uigur 
paien sunt morz a millers e a fuls 
de cent millers n en poent guarir dous 
rollant dist nostre hume sunt mult proz 
suz ciel n ad home plus en ait de meillors  
il est escrit en la geste francor 
que uassals est li nostre empereur 
uunt par le camp si requerent les lor 
plurent des oilz de doel e de tendrur 
por lor parenz par coer e par amor 
li reis marsilie od sa grant ost lor surt 
marsilie uient parmi une ualee 
od sa grant ost que il out asemblee 
yy escheles ad li reis anumbrees 
lacent cil elme as perres d or gemmees 
e cez escuz e cez bronies sasfrees 
yy milie graisles i sunent la menee 
grant est la noise par tute la contree 
co dist rollant   oliuer compaign frere 
guenes li fels ad nostre mort iuree 
la traisun ne poet estre celee 
mult grant ueniance en prendrat l emperere 
bataille aurum e forte aduree 
unches mais hom tel ne uit aiustee 
io i ferrai de durendal m espee 
e uos compainz ferrez de halteclere 
en tanz lius les auum nos portees 
tantes batailles en auum afinees 
male chancun n en deit estre cantee  
marsilies ueit de sa gent le martirie 
si fait suner ses cors e ses buisines 
puis si cheualchet un sarrasin abisme 
deuant cheualchet un sarrasin abisme 
plus fel de lui n out en sa cumpagnie 
ad males e mult granz felonies 
ne creit en deu le filz sainte marie 
issi est neirs cume peiz ki est demise 
plus aimet il traisun e murdrie 
que il ne fesist trestut l or de galice 
unches nuls hom ne l uit iuer ne rire 
uasselage ad e mult grant estultie 
por co est drud al felun rei marsilie 
sun dragun portet a qui sa gent s alient 
li arceuesque ne l amerat ia mie 
cum il le uit a ferir le desiret 
mult quiement le dit a sei meisme 
  cel sarrazin me semblet mult herite 
mielz est mult que io l alge ocire 
unches n amai cuard ne cuardie  
li arceuesque cumencet la bataille 
siet el cheual qu il tolit a grossaille 
co ert uns reis qu il ocist en denemarche 
li destrers est e curanz e aates 
piez a copiez e les gambes ad plates 
curte la quisse e la crupe bien large 
lungs les costez e l eschine ad ben halte 
blanche la cue e la crignete ialne 
petites les oreilles la teste tute falue 
beste nen est nule ki encontre lui alge 
li arceuesque brochet par tant grant uasselage 
ne laisserat qu abisme nen asaillet 
uait le ferir en l escut amiracle 
pierres i ad amestistes e topazes 
esterminals e carbuncles ki ardent 
en ual metas li dunat uns diables 
si li tramist li amiralz galafes 
turpins i fiert ki nient ne l esparignet 
enpres sun colp ne quid que un dener uaillet 
le cors li trenchet tres l un costet qu a l altre 
que mort l abat en une uoide place 
dient franceis   ci ad grant uasselage 
en l arceuesque est ben la croce salue  
franceis ueient que paiens i ad tant 
de tutes parz en sunt cuuert li camp 
suuent regretent oliuer e rollant 
les yy pers qu il lor seient guarant 
e l arceuesque lur dist de sun semblant 
  seignors barons n en alez mespensant 
pur deu uos pri que ne seiez fuiant 
que nuls prozdom maluaisement n en chant 
asez est mielz que moerium cumbatant 
pramis nus est fin prendrum a itant 
ultre cest iurn ne serum plus uiuant 
mais d une chose uos soi io ben guarant 
seint pareis uos est abandunant 
as innocenz uos en serez seant  
a icest mot si s esbaldissent franc 
cel nen i ad   munioie  ne demant 
un sarrazin i out de sarraguce 
de la citet l une meitet est sue 
co est climborins ki pas ne fut produme 
fiance prist de guenelun le cunte 
par amistiet l en baisat en la buche 
si l en dunat s espee e s escarbuncle 
tere maior co dit metrat a hunte 
a l emperere si toldrat la curone 
siet el ceual qu il cleimet barbamusche 
plus est isnels que espreuer ne arunde 
brochet le bien le frein li abandunet 
si uait ferir engeler de guascoigne 
ne l poet guarir sun escut ne sa bronie 
de sun espiet el cors li met la mure 
empeint le ben tut le fer li mist ultre 
pleine sa hanste el camp mort le tresturnet 
apres escriet   cist sunt bon a cunfundre 
ferez paien pur la presse derumpre  
dient franceis   deus quel doel de prodome  
li quens rollant en apelet oliuer 
  sire cumpainz ia est morz engeler 
nus n auium plus uaillant cheualer  
respont li quens   deus le me doinst uenger  
sun cheual brochet des esperuns d or mier 
tient halteclere sanglent en est l acer 
par grant uertut uait ferir le paien 
brandist sun colp e li sarrazins chiet 
l anme de lui enportent auersers 
puis ad ocis le duc alphaien 
escababi i ad le chef trenchét 
yy arrabiz i ad descheualcét 
cil ne sunt proz ia mais pur guerreier 
co dist rollant   mis cumpainz est irez 
encuntre mei fait asez a preiser 
pur itels colps nos ad charles plus cher  
a uoiz escriet   ferez i cheualer  
d altre part est un paien ualdabrun 
celoi leuat le rei marsiliun 
sire est par mer de yy drodmunz 
n i ad eschipre qui s cleimt se par loi nun 
ierusalem prist ia par traisun 
si uiolat le temple salomon 
le patriarche ocist deuant les funz 
cil ot fiance del cunte guenelon 
il li dunat s espee e mil manguns 
siet el cheual qu il cleimet gramimund 
plus est isnels que nen est uns falcuns 
brochet le bien des aguz esperuns 
si uait ferir li riche duc sansun 
l escut li freint e l osberc li derumpt 
el cors li met les pans del gunfanun 
pleine sa hanste l abat mort des arcuns 
  ferez paien car tres ben les ueintrum  
dient franceis   deus quel doel de baron  
li quens rollant quant il ueit sansun mort 
poez saueir que mult grant doel en out 
sun ceual brochet si li curt ad esforz 
tient durendal qui plus ualt que fin or 
uait le ferir li bers quanque il pout 
desur sun elme ki gemmét fut ad or 
trenchet la teste e la bronie e le cors 
la bone sele ki est gemmét ad or 
e al cheual parfundement el dos 
ambure ocit ki que l blasme ne qui l lot 
dient paient   cist colp nus est mult fort  
respont rollant   ne pois amer les uoz 
deuers uos est li orguilz e li torz  
d affrike i ad un affrican uenud 
co est malquiant le filz al rei malcud 
si guarnement sunt tut a or batud 
cuntre le ciel sur tuz les altres luist 
siet el ceual qu il cleimet salt perdut 
beste nen est ki poisset curre a lui 
il uait ferir anseis en l escut 
tut li trenchat le uermeill e l azur 
de sun osberc li ad les pans rumput 
el cors li met e le fer e le fust 
morz est li quens de sun tens n i ad plus 
dient franceis   barun tant mare fus  
par le camp uait turpin li arceuesque 
tel coronét ne chantat unches messe 
ki de sun cors feist tantes proecces 
dist al paien   deus tut mal te tramette 
tel ad ocis dunt al coer me regrette  
sun bon ceual i ad fait esdemetre 
si l ad ferut sur l escut de tulette 
que mort l abat desur le herbe uerte 
de l altre part est un paien grandonies 
filz capuel le rei de 
siet el cheual que il cleimet marmorie 
plus est isnels que n est oisel ki uolet 
laschet la resne des esperuns le brochet 
si uait ferir gerin par sa grant force 
l escut uermeill li freint de col li portet 
aprof li ad sa bronie desclose 
el cors li met tute l enseingne bloie 
que mort l abat en une halte roche 
sun cumpaignun gerers ocit uncore 
e berenger e guiun de seint antonie 
puis uait ferir un riche duc austorie 
ki tint ualeri e enuers sur le rosne 
il l abat mort paien en unt grant ioie 
dient franceis   mult decheent li nostre 
li quens rollant tint s espee sanglente 
ben ad oit que franceis se dementent 
si grant doel ad que parmi quiet fendre 
dist al paien   deus tut mal te consente 
tel as ocis que mult cher te quid uendre  
sun ceual brochet ki oit del cuntence 
ki que l cumpert uenuz en sunt ensemble 
grandonie fut e prozdom e uaillant 
e uertuus e uassal cumbatant 
enmi sa ueie ad encuntrét rollant 
enceis ne l uit si l recunut ueirement 
al fier uisage e al cors qu il out gent 
e al reguart e al contenement 
ne poet muer qu il ne s en espaent 
fuir s en uoel mais ne li ualt nient 
li quens le fiert tant uertuusement 
tresqu al nasel tut le elme li fent 
trenchet le nes e la buche e les denz 
trestut le cors e l osberc iazerenc 
de l oree sele se dous alues d argent 
e al ceual le dos parfundement 
ambure ocist seinz nul recoeurement 
e cil d espaigne s en cleiment tuit dolent 
dient franceis   ben fiert nostre guarent  
la bataille est e merueillose e grant 
franceis i ferent des espiez brunisant 
la ueissez si grant dulor de gent 
tant hume mort e nasfrét e sanglent 
l un gist sur l altre e enuers e adenz 
li sarrazin ne l poent susfrir tant 
uoelent u nun si guerpissent le camp 
par uiue force les encacerent franc 
la bataille est merueilluse e hastiue 
franceis i ferent par uigur e par ire 
cez poinz cez costez cez eschines 
cez uestemenz entresque as chars uiues 
sur l erbe uerte li cler sancs s en afilet 
  tere maior mahummet te maldie 
sur tute gent est la tue hardie  
cel nen i ad ki ne criet   marsilie 
ceualche rei bosuign auum d aie  
li quens rollant apelet oliuer 
  sire cumpaign se l uolez otrier 
li arceuesque est mult bon cheualer 
nen ad meillor en tere ne suz cel 
ben set ferir e de lance e d espiet  
respunt li quens   kar li aluns aider  
a icest mot l unt francs recumencét 
dur sunt li colps e li caples est grefs 
mult grant dulor i ad de chrestiens 
ki puis ueist rollant e oliuer 
de lur espees e ferir e capler 
li arceuesque i fiert de sun espiet 
cels qu il unt mort ben les poet hom preiser 
il est escrit es cartres e es brefs 
co dit la geste plus de yy milliers 
as quatre lor est auenut ben 
li quint apres lor est pesant e gref 
tuz sunt ocis cist franceis cheualers 
ne mes seisante que deus i ad esparniez 
einzque il moergent se uendrunt mult cher 
li quens rollant des soens i ueit grant perte 
sun cumpaignun oliuer en apelet 
  bel sire chers cumpainz pur deu que uos enhaitet 
tanz bons uassals ueez gesir par tere 
pleindre poums france dulce la bele 
de tels barons cum or remeint deserte 
e reis amis que uos ici nen estes 
oliuer frere cumment le purrum nus faire 
cum faitement li manderum nuueles  
dist oliuer   io ne l sai cument quere 
mielz uoeill murir que hunte nus seit retraite  
co dist rollant   cornerai l olifant 
si l orrat carles ki est as porz passant 
io uos pleuis ia returnerunt franc  
dist oliuer   uergoigne sereit grant 
e reprouer a trestuz uos parenz 
iceste hunte dureit al lur uiuant 
quant ie l uos dis n en feistes nient 
mais ne l ferez par le men loement 
se uos cornez n ert mie hardement 
ia auez uos ambsdous les braz sanglanz  
respont li quens   colps i ai fait mult genz  
co dit rollant   forz est nostre bataille 
io cornerai si l orrat li reis karles  
dist oliuer   ne sereit uasselage 
quant ie l uos dis cumpainz uos ne deignastes 
si fust li reis n i ousum damage 
cil ki la sunt n en deiuent aueir blasme  
dist oliuer   par ceste meie barbe 
se puis ueeir ma gente sorur alde 
ne ierreiez iamais entre sa brace  
co dist rollant   porquei me portez ire  
il respont   cumpainz uos le feistes 
kar uasselage par sens nen est folie 
mielz ualt mesure que ne fait estultie 
franceis sunt morz par uostre legerie 
iamais karlon de nus n aurat seruise 
se me creisez uenuz i fust mi sire 
ceste bataille ousum faite u prise 
u pris u mort i fust li reis marsilie 
uostre proecce rollant mar la ueimes 
karles li magnes de nos n aurat aie 
n ert mais tel home desqu a deu iuise 
uos i murrez e france en ert hunie 
oi nus defalt la leial cumpaignie 
einz le uespere mult ert gref la departie  
li les ot cuntrarier 
le cheual brochet des esperuns d or mer 
uint tresqu a els si s prist a castier 
  sire rollant e uos sire oliuer 
pur deu uos pri ne uos cuntraliez 
ia li corners ne nos aureit mester 
mais nepurquant si est il asez melz 
uenget li reis si nus purrat uenger 
ia cil d espaigne ne s en deiuent turner liez 
nostre franceis i descendrunt a pied 
truuerunt nos e morz e detrenchez 
leuerunt nos en bieres sur sumers 
si nus plurrunt de doel e de pitet 
enfuerunt en aitres de musters 
n en mangerunt ne lu ne porc ne chen  
respunt rollant   sire mult dites bien  
rollant ad mis l olifan a sa buche 
empeint le bien par grant uertut le sunet 
halt sunt li pui e la uoiz est mult lunge 
granz yy liwes l oirent il respundre 
karles l oit e ses cumpaignes tutes 
co dit li reis   bataille funt nostre hume  
e guenelun li respundit encuntre 
  s altre le desist ia semblast grant mencunge  
li quens rollant par peine e par ahans 
par grant dulor sunet sun olifan 
parmi la buche en salt fors li cler sancs 
de sun ceruel le temple en est rumpant 
del corn qu il tient l oie en est mult grant 
karles l entent ki est as porz passant 
naimes li duc l oid si l escultent li franc 
ce dist li reis   io oi le corn rollant 
unc ne l sunast se ne fust cumbatant  
guenes respunt   de bataille est il nient 
ia estes ueilz e fluriz e blancs 
par tels paroles uus resemblez enfant 
asez sauez le grant orgoill rollant 
co est merueille que deus le soefret tant 
ia prist il noples seinz le uostre comant 
fors s en eissirent li sarrazins dedenz 
si s cumbatirent al bon uassal rollant 
puis od les ewes lauat les prez del sanc 
pur cel le fist ne fust 
pur un sul leure uat tute iur cornant 
deuant ses pers uait il ore gabant 
suz cel n ad gent ki osast querre en champ 
car cheualcez pur qu alez arestant 
tere maior mult est loinz ca deuant  
li quens rollant ad la buche sanglente 
de sun ceruel rumput en est li temples 
l olifan sunet a dulor e a peine 
karles l oit e ses franceis l entendent 
co dist li reis   cel corn ad lunge aleine  
respont dux neimes   baron i fait la 
bataille i ad par le men escientre 
cil l at trait ki uos en roeuet feindre 
adubez uos si criez uostre enseigne 
si sucurez uostre maisnee gente 
asez oez que rollant se dementet  
li empereres ad fait suner ses corns 
franceis descendent si adubent lor cors 
d osbercs e de helmes e d espees a or 
escuz unt genz e espiez granz e forz 
e gunfanuns blancs e uermeilz e blois 
es destrers muntent tuit li barun de l ost 
brochent ad ait tant cum durent li port 
n i ad celoi a l altre ne parolt 
  se ueissum rollant einzqu il fust mortz 
ensembl od lui i durriums granz colps  
de co qui calt car demurét i unt trop 
esclargiz est li uespres e li iurz 
cuntre le soleil reluisent cil adub 
osbercs e helmes i getent grant flambur 
e cil escuz ki ben sunt peinz a flurs 
e cil espiez cil orét gunfanun 
li empereres ceualchet par irur 
e li franceis dolenz e curius 
n i ad celoi ki durement ne plurt 
e de rollant sunt en grant pour 
li reis fait prendre le cunte guenelun 
si l cumandat as cous de sa maisun 
tut li plus maistre en apelet besgun 
  ben le me guarde si cume tel felon 
de ma maisnee ad faite traisun  
cil le receit si met yy cumpaignons 
de la quisine des mielz e des peiurs 
icil li peilent la barbe e les gernuns 
cascun le fiert yy colps de son puign 
ben le batirent a fuz e a bastuns 
e si li metent el col un caeignun 
si l encaeinent altresi cum un urs 
sur un sumer l unt mis a deshonor 
tant le guardent que l rendent a charlun 
halt sunt li pui e tenebrus e grant 
li ual parfunt e les ewes curant 
sunent cil graisle e derere e deuant 
e tuit rachatent encuntre l olifant 
li empereres cheualchet ireement 
e li franceis curucus e dolent 
n i ad celoi n i plurt e se dement 
e deu qu il guarisset rollant 
iosque il uengent el camp cumunement 
ensembl od lui i ferrunt ueirement 
de co qui calt car ne lur ualt nient 
demurent trop n i poedent estre a tens 
par grant irur cheualchet li reis charles 
desur sa brunie li gist sa blanche barbe 
puignent ad ait tuit li barun de france 
n i ad icel ne demeint irance 
que il ne sunt a rollant le cataigne 
ki se cumbat as sarrazins d espaigne 
si est blecét ne quit que anme i remaigne 
deus quels seisante humes i ad en sa cumpaigne 
unches meillurs n en out reis ne 
rollant reguardet es munz e es lariz 
de cels de france i ueit tanz morz gesir 
e il les pluret cum cheualer gentill 
  seignors barons de uos ait deus mercit 
tutes uos anmes otreit il pareis 
en seintes flurs il les facet gesir 
meillors uassals de uos unkes ne ui 
si lungement tuz tens m auez seruit 
a oes carlon si granz pais cunquis 
li empereres tant mare uos nurrit 
tere de france mult estes dulz pais 
oi desertét a tant rubostl exill 
barons franceis pur mei uos uei murir 
ie ne uos pois tenser ne guarantir 
ait uos deus ki unkes ne mentit 
oliuer frere uos ne dei io faillir 
de doel murra se altre ne m ocit 
sire cumpainz alum i referir  
li quens rollant el champ est repairét 
tient durendal cume uassal i fiert 
faldrun de pui i ad parmi trenchét 
e yy de tuz les melz preisez 
iamais n iert home plus se uoeillet uenger 
si cum li cerfs s en uait deuant les chiens 
deuant rollant si s en fuient paiens 
dist l arceuesque   asez le faites ben 
itel ualor deit aueir cheualer 
ki armes portet e en bon cheual set 
en bataill deit estre forz e fiers 
u altrement ne ualt yy deners 
einz deit monie estre en un de cez mustiers 
si prierat tuz iurz por noz peccez  
respunt rollant   ferez ne s esparignez  
a icest mot l unt francs recumencét 
mult grant damage i out de chrestiens 
home ki co set que ia n aurat prisun 
en tel bataille fait grant defension 
pur co sunt francs si fiers cume leuns 
as uus marsilie en guise de barunt 
siet el cheual qu il apelet gaignun 
brochet le ben si uait ferir beuon 
icil ert sire de belne e de digun 
l escut li freint e l osberc li derumpt 
que mort l abat seinz altre descunfisun 
puis ad ocis yuoeries e iuon 
ensembl od els gerard de russilun 
li quens rollant ne li est gaires loign 
dist al paien   damnesdeus mal te duinst 
a si grant tort m ociz mes cumpaignuns 
colp en auras einzque nos departum 
e de m espee enquoi sauras le nom  
uait le ferir en guise de baron 
trenchét li ad li quens le destre poign 
puis prent la teste de iurfaleu le blund 
icil ert filz al rei marsiliun 
paien escrient   aie nos mahum 
li nostre deu uengez nos de carlun 
en ceste tere nus ad mis tels feluns 
ia pur murir le camp ne guerpirunt  
dist l un a l altre   e car nos en fuiums  
a icest mot tels yy milie s en uunt 
ki que s rapelt ia n en returnerunt 
de co qui calt se fuit s en est marsilies 
remes i est sis uncles marganices 
ki tint kartagene al frere garmalie 
e ethiope une tere maldite 
la neire gent en ad en sa baillie 
granz unt les nes e lees les oreiles 
e sunt ensemble plus de cinquante milie 
icil cheualchent fierement e a ire 
puis escrient l enseigne paenime 
co dist rollant   ci receurums 
e or sai ben n auons guaires a uiure 
mais tut seit fel cher ne se uende primes 
ferez seignurs des espees furbies 
si calengez e uoz mors e uos uies 
que dulce france par nus ne seit hunie 
quant en cest camp uendrat carles mi sire 
de sarrazins uerrat tel discipline 
cuntre un des noz en truuerat morz yy 
ne lesserat que nos ne beneisse  
quan rollant ueit la contredite gent 
ki plus sunt neirs que nen est arrement 
ne n unt de blanc ne mais que sul les denz 
co dist li quens   or sai io ueirement 
que hoi murrum par le mien escient 
ferez franceis car io l uos recumenz  
dist oliuer   dehet ait li plus lenz  
a icest mot franceis se fierent enz 
quant paien uirent que franceis i out poi 
entr els en unt e orgoil e cunfort 
dist l un a l altre   l empereor ad tort  
li marganices sist sur un ceual sor 
brochet le ben des esperuns a or 
fiert oliuer derere enmi le dos 
le blanc osberc li ad descust el cors 
parmi le piz sun espiet li mist fors 
e dit apres   un col auez pris fort 
carles li magnes mar uos laissat as porz 
tort nos ad fait nen est dreiz qu il s en lot 
kar de uos sul ai ben uengét les noz  
oliuer sent que a mort est ferut 
tient halteclere dunt li acer fut bruns 
fiert marganices sur l elme a or agut 
e flurs e cristaus en acrauentet ius 
trenchet la teste d ici qu as denz menuz 
brandist sun colp si l ad mort abatut 
e dist apres   paien mal aies tu 
ico ne di que karles n i ait perdut 
ne a muiler ne a dame qu aies ueud 
n en uanteras el regne dunt tu fus 
uaillant a un dener que m i aies tolut 
ne fait damage ne de mei ne d altrui  
apres escriet rollant qu il li aiut 
oliuer sent qu il est a mort nasfrét 
de lui uenger iamais ne li ert lez 
en la grant presse or i fiert cume ber 
trenchet cez hanstes e cez escuz buclers 
e piez e poinz e seles e costez 
ki lui ueist sarrazins desmembrer 
un mort sur altre geter 
de bon uassal li poust remembrer 
l enseigne carle n i uolt mie ublier 
  munioie  escriet e haltement e cler 
rollant apelet sun ami e sun per 
  sire cumpaign a mei car uus iustez 
a grant dulor ermes hoi deseurez  
rollant reguardet oliuer al uisage 
teint fut e pers desculurét e pale 
li sancs tuz clers parmi le cors li raiet 
encuntre tere en cheent les esclaces 
  deus  dist li quens   or ne sai io que face 
sire cumpainz mar fut uostre barnage 
iamais n iert hume ki tun cors cuntreuaillet 
e france dulce cun hoi remendras guaste 
de bons uassals cunfundue e chaiete 
li emperere en aurat grant damage  
a icest mot sur sun cheual se pasmet 
as uus rollant sur sun cheual pasmét 
e oliuer ki est a mort nafrét 
tant ad seinét ki li oil li sunt trublét 
ne loinz ne pres ne poet uedeir si cler 
que poisset nuls hom mortel 
sun cumpaignun cum il l at encontrét 
si l fiert amunt sur l elme a or gemét 
tut li detrenchet d ici qu al nasel 
mais en la teste ne l ad mie adesét 
a icel colp l ad rollant reguardét 
si li demandet dulcement e suef 
  sire cumpain faites le uos de gred 
ia est co rollant ki tant uos soelt amer 
par nule guise ne m auiez desfiét  
dist oliuer   or uos oi io parler 
io ne uos uei ueied uus damnedeu 
ferut uos ai car le me pardunez  
rollant respunt   io n ai nient de mal 
io l uos parduins ici e deuant deu  
a icel mot l un a l altre ad clinét 
par tel amur as les uus deseuréd 
oliuer sent que la mort l angoisset 
ansdous les oilz en la teste li turnent 
l oie pert e la ueue tute 
descent a piet terre se culchet 
durement en halt si reclaimet sa culpe 
cuntre le ciel ambesdous ses mains iuintes 
si priet deu que pareis li dunget 
e beneist karlun e france dulce 
sun cumpaignun rollant sur tuz humes 
falt li le coer le helme li embrunchet 
trestut le cors a la tere li iustet 
morz est li quens que plus ne se demuret 
rollant li ber le pluret si l duluset 
iamais en tere n orrez plus dolent hume 
or ueit rollant que mort est sun ami 
gesir adenz a la tere sun uis 
mult dulcement a regreter le prist 
  sire cumpaign tant mar fustes hardiz 
ensemble auum estét e anz e dis 
ne m fesis mal ne io ne l te forsfis 
quant tu es dulur est que io uif  
a icest mot se pasmet li marchis 
sur sun ceual que cleimet ueillantif 
afermét est a ses estreus d or fin 
quel part qu il alt ne poet mie chair 
ainzque rollant se seit aperceut 
de pasmeisuns guariz ne reuenuz 
mult grant damage li est apareut 
morz sunt franceiz tuz les i ad perdut 
senz l arceuesque e senz gualter de l hum 
repairez est des muntaignes ius 
a cels d espaigne mult s i est cumbatuz 
mort sunt si hume si s unt paiens uencut 
uoeillet o nun desuz cez uals s en fuit 
si reclaimet rollant qu il li aiut 
  e gentilz quens uaillanz hom u ies tu 
unkes nen oi pour la u tu fus 
co est gualter ki cunquist maelgut 
li nies droun al uieill e al canut 
pur uasselage suleie estre tun drut 
ma hanste est fraite e percét mun escut 
e mis osbercs desmailét e rumput 
parmi le cors hot une lance ferut 
sempres murrai mais cher me sui uendut  
a icel mot l at rollant entendut 
le cheual brochet si uient poignant uers lui 
rollant ad doel si fut maltalentifs 
en la grant presse cumencet a ferir 
de cels d espaigne en ad mort yy 
e gualter yy e l arceuesque yy 
dient paien   feluns humes ad ci 
guardez seignurs qu il n en algent uif 
tut par seit fel ki n es uait enuair 
e recreant ki les lerrat  
dunc recumencent e le hu e le cri 
de tutes parz le reuunt enuair 
li quens rollant fut noble guerrer 
gualter de hums est bien bon cheualer 
li arceuesques prozdom e essaiét 
li uns ne uolt l altre nient laisser 
en la grant presse i fierent as paiens 
mil sarrazins i descendent a piet 
e a cheual sunt yy millers 
men escientre n es osent aproismer 
il lor lancent e lances e espiez 
e wigres e darz e murseras e agiez e gieser 
as premers colps i unt ocis gualter 
turpins de reins tut sun escut percét 
quassét sun elme si l unt nasfrét el chef 
e sun osberc rumput e desmailét 
parmi le cors nasfrét de yy espiez 
dedesuz lui ocient sun destrer 
or est grant doel quant l arceuesque chiet 
turpins de reins quant se sent abatut 
de yy espiez parmi le cors ferut 
isnelement li ber resailit sus 
rollant reguardet puis si li est curut 
e dist un mot   ne sui mie uencut 
ia bon uassal nen ert uif recreut  
il trait almace s espee de acer brun 
en la grant presse mil colps i fiert e plus 
puis le dist carles qu il n en esparignat nul 
tels yy cens i troeuet entur lui 
alquanz nafrez alquanz parmi ferut 
si out d icels ki les chefs unt perdut 
co dit la geste e cil ki el camp fut 
li ber gilie por qui deus fait uertuz 
e fist la chartre el muster de loum 
ki tant ne set ne l ad prod entendut 
li quens rollant gentement se cumbat 
mais le cors ad tressuét e mult chalt 
en la teste ad e dulor e grant mal 
rumput est li temples por co que il cornat 
mais saueir uolt se charles i uendrat 
trait l olifan fieblement le sunat 
li emperere s estut si l escultat 
  seignurs  dist il   mult malment nos uait 
rollant mis nies hoi cest iur nus defalt 
io oi al corner que guaires ne uiurat 
ki estre i uoelt isnelement cheualzt 
sunez uos grasles tant que en cest ost ad  
seisante milie en i cornent si halt 
sunent li munt e respondent li ual 
paien l entendent ne l tindrent mie en gab 
dit l un a l altre   karlun aurum nus ia  
dient paien   l emperere repairet 
de cels de france oez suner les graisles 
se carles uient de nus i aurat perte 
se xm uit nostre guere renouelet 
perdud auuns espaigne nostre tere  
tels yy cenz s en asemble a helmes 
e des meillors ki el camp quient estre 
a rollant rendent un estur fort e pesme 
or ad li quens endreit sei asez que faire 
li quens rollant quant il les ueit uenir 
tant se fait fort e fiers e maneuiz 
ne lur lerat tant cum il serat uif 
siet el cheual qu om cleimet ueillantif 
brochet le bien des esperuns d or fin 
en la grant presse les uait tuz enuair 
ensembl od lui arceuesques turpin 
dist l un a l altre   ca uus traiez ami 
de cels de france les corns auuns oit 
carles repairet li reis poesteifs  
li quens rollant unkes n amat cuard 
ne orguillos ne maluais hume de male part 
ne cheualer se il ne fust bon uassal 
li arceuesques turpin en apelat 
  sire a pied estes e io sui a ceual 
pur uostre amur ici prendrai estal 
ensemble auruns e le ben e le mal 
ne uos lerrai pur nul hume de car 
encui rendruns a paiens cest asalt 
les colps des mielz cels sunt de durendal  
dist l arceuesque   fel seit ki ben n i ferrat 
carles repairet ki ben nus uengerat  
paien dient   si mare fumez nez 
cum iurz nus est hoi aiurnez 
perdut auum nos seignurs e nos pers 
carles repeiret od sa grant ost li ber 
de cels de france odum les graisles clers 
grant est la noise de   munioie  escrier 
li quens rollant est de tant grant fiertet 
ia n ert uencut pur nul hume carnel 
lancuns a lui puis si l laissums ester  
e il si firent darz e wigres asez 
espiez e lances e museraz enpennez 
l escut rollant unt frait e estroét 
e sun osberc rumput e desmailét 
mais enz el cors ne l unt mie adesét 
mais ueillantif unt en yy lius nafrét 
desuz le cunte si l i unt mort laissét 
paien s en fuient puis si l laisent ester 
li quens rollant i est remes a pied 
paien s en fuient curucus e irez 
enuers espaigne tendent de l espleiter 
li quens rollant n es ad dunt encalcer 
perdut i ad ueillantif sun destrer 
uoellet o nun remes i est a piet 
a l arceuesque turpin alat aider 
sun elme ad or li deslacat del chef 
si li tolit le blanc osberc leger 
e sun blialt li ad tut detrenchét 
en ses granz plaies les pans li ad butét 
cuntre sun piz puis si l ad enbracét 
sur l erbe uerte puis l at suef culchét 
mult dulcement li ad rollant preiét 
  e gentilz hom car me dunez cunget 
nos cumpaignuns que oumes tanz chers 
or sunt il morz n es i deuuns laiser 
io es uoell aler querre e entercer 
dedeuant uos iuster e enrenger  
dist l arceuesque   alez e repairez 
cist camp est uostre mercit deu mien  
rollant s en turnet par le camp uait tut suls 
cercet les uals e si cercet les munz 
iloec truuat gerin e gerer sun cumpaignun 
e si truuat berenger e attun 
iloec troeuat anseis e sansun 
truuat gerard le ueill de russillun 
par uns e uns les ad pris le barun 
a l arceuesque en est uenuz a tut 
si s mist en reng dedeuant ses genuilz 
li arceuesque ne poet muer n en plurt 
lieuet sa main fait sa 
apres ad dit   mare fustes seignurs 
tutes uos anmes ait deus li glorius 
en pareis les metet en flurs 
la meie mort me rent si anguissus 
ia ne uerrai le riche empereur  
rollant s en turnet le camp uait recercer 
sun cumpaignun ad truuét oliuer 
encuntre sun piz estreit l ad enbracét 
si cum il poet a l arceuesques en uent 
sur un escut l ad as altres culchét 
e l arceuesque les ad asols e seignét 
idunc agreget le doel e la pitet 
co dit rollant   bels cumpainz oliuer 
uos fustes fils al duc reiner 
ki tint la marche del ual de runers 
pur hanste freindre e pur escuz peceier 
pur orgoillos ueincre e esmaier 
e pur prozdomes tenir e cunseiller 
e pur glutun ueincre e esmaier 
en nule tere n ad meillor cheualer  
li quens rollant quant il ueit mort ses pers 
e oliuer qu il tant poeit amer 
tendrur en out cumencet a plurer 
en sun uisage fut mult desculurer 
si grant doel out que mais ne pout ester 
uoeillet o nun a tere chet pasmét 
dist l arceuesque   tant mare fustes ber  
li arceuesques quant uit pasmer rollant 
dunc out tel doel unkes mais n out si grant 
tendit sa main si ad pris l olifan 
en rencesuals ad un ewe curant 
aler i uolt si n durrat a rollant 
sun petit pas s en turnet cancelant 
il est si fieble qu il ne poet en auant 
n en ad uertut trop ad perdut del sanc 
einzque om alast un sul arpent de camp 
falt li le coer si est chaeit auant 
la sue mort l i uait mult angoissant 
li quens rollant reuient de pasmeisuns 
sur piez se drecet mais il ad grant dulur 
guardet aual e si guardet amunt 
sur l erbe uerte ultre ses cumpaignuns 
la ueit gesir le nobilie barun 
co est l arceuesque que deus mist en sun num 
cleimet sa culpe se reguardet amunt 
cuntre le ciel amsdous ses mains ad iuinz 
si priet deu que pareis li duinst 
par granz batailles e par mult bels sermons 
cuntre paiens fut tuz tens campiuns 
deus li otreit la sue seinte beneicun 
li quens rollant ueit l a tere 
defors sun cors ueit gesir la buele 
desuz le frunt li buillit la ceruele 
desur sun piz entre les dous furceles 
cruisiedes ad ses blanches les beles 
forment le pleignet a la lei de sa tere 
  e gentilz hom cheualer de bon aire 
hoi te cumant al glorius celeste 
iamais n ert hume plus uolenters le serue 
des les apostles ne fut hom tel prophete 
pur lei tenir e pur humes atraire 
ia la uostre anme nen ait sufraite 
de pareis li seit la porte uuerte  
co sent rollant que la mort li est pres 
par les oreilles fors se ist la ceruel 
de ses pers priet deu qu es apelt 
e pois de lui a l angle gabriel 
prist l olifan que reproce n en ait 
e durendal s espee en l altre main 
d un arcbaleste ne poet traire un quarrel 
deuers espaigne en uait en un guaret 
muntet sur un tertre desuz un arbre bele 
quatre perruns i ad de marbre faite 
sur l erbe uerte si est caeit enuers 
la s est pasmét kar la mort li est pres 
halt sunt li pui e mult halt les arbres 
quatre perruns i ad luisant de marbre 
sur l erbe uerte li quens rollant se pasmet 
uns sarrazins tute ueie l esguardet 
si se feinst mort si gist entre les altres 
del sanc luat sun cors e sun uisage 
met sei en piez e de curre s astet 
bels fut e forz e de grant uasselage 
par sun orgoill cumencet mortel rage 
rollant saisit e sun cors e ses armes 
e dist un mot   uencut est li nies carles 
iceste espee porterai en arabe  
en li quens s apercut alques 
co sent rollant que s espee li tolt 
uurit les oilz si li ad dit un mot 
  men escientre tu n ies mie des noz  
tient l olifan que unkes perdre ne uolt 
si l fiert en l elme ki gemmét fut a or 
fruisset l acer e la teste e les os 
amsdous les oilz del chef li ad mis fors 
ius a ses piez si l ad tresturnét mort 
apres li dit   culuert paien cum fus unkes si os 
que me saisis ne a dreit ne a tort 
ne l orrat hume ne t en tienget por fol 
fenduz en est mis olifans el gros 
caiuz en est li cristals e li ors  
co sent rollant la ueue ad perdue 
met sei sur piez quanqu il poet s esuertuet 
en sun uisage sa culur ad perdue 
dedeuant lui ad une perre byse 
yy colps i fiert par doel e par rancune 
cruist li acers ne freint n esgruignet 
  e  dist li quens   sainte marie aiue  
e durendal bone si mare fustes 
quant io mei perd de uos n en ai mais cure 
tantes batailles en camp en ai uencues 
e tantes teres larges escumbatues 
que carles tient ki la barbe ad canue 
ne uos ait hume ki pur altre fuiet 
mult bon uassal uos ad lung tens tenue 
iamais n ert tel en france l asolue  
rollant ferit el perrun de sardonie 
cruist li acers ne briset ne n esgrunie 
quant il co uit que n en pout mie freindre 
a sei meisme la cumencet a pleindre 
  e durendal cum es bele e clere e blanche 
cuntre soleill si luises e reflambes 
carles esteit es uals de moriane 
quant deus del cel li mandat par sun angle 
qu il te dunast a un cunte cataignie 
dunc la me ceinst li gentilz reis li magnes 
io l en conquis namon e bretaigne 
si l en conquis e peitou e le maine 
io l en conquis normendie la franche 
si l en conquis prouence e equitaigne 
e lumbardie e trestute romaine 
io l en conquis baiuer e tute flandres 
e burguigne e trestute puillanie 
costentinnoble dunt il out la fiance 
e en saisonie fait il co qu il demandet 
io l en conquis e escoce e uales islonde 
e engletere que il teneit sa cambre 
cunquis l en ai pais e teres tantes 
que carles tient ki ad la barbe blanche 
pur ceste espee ai dulor e pesance 
mielz uoeill murir qu entre paiens remaigne 
deus perre n en hunir france  
rollant ferit en une perre bise 
plus en abat que io ne uos sai dire 
l espee cruist ne fruisset ne brise 
cuntre ciel amunt est resortie 
quant ueit li quens que ne la freindrat mie 
mult dulcement la pleinst a sei meisme 
  e durendal cum es bele e seintisme 
en l oriét punt asez i ad reliques 
la dent seint perre e del sanc seint basilie 
e des cheuels mun seignor seint denise 
del uestement i ad seinte marie 
il nen est dreiz que paiens te baillisent 
de chrestiens deuez estre seruie 
ne uos ait hume ki facet cuardie 
mult larges teres de uus aurai cunquises 
que carles tent ki la barbe ad flurie 
e li empereres en est ber e riches  
co sent rollant que la mort le tresprent 
deuers la teste sur le quer li descent 
desuz un pin i est alét curant 
sur l erbe uerte s i est culchét adenz 
desuz lui met s espee e l olifan ensu met 
turnat sa teste uers la paiene gent 
pur co l at fait que il uoelt ueirement 
que carles diet e trestute sa gent 
li gentilz quens qu il fut mort cunquerant 
cleimet sa culpe e menut e suuent 
pur ses pecchez deu recleimet en puroffrid lo guant 
co sent rollant de sun tens n i ad plus 
deuers espaigne est en un pui agut 
a l une main si ad sun piz batud 
  deus meie culpe uers les tues uertuz 
de mes pecchez des granz e des menuz 
que io ai fait des l ure que nez fui 
tresqu a cest iur que ci sui consout  
sun destre guant en ad uers deu tendut 
angles del ciel i descendent a lui 
li quens rollant se iut desuz un pin 
enuers espaigne en ad turnét sun uis 
de plusurs choses a remembrer li prist 
de tantes teres cum li bers cunquist 
de dulce france des humes de sun lign 
de carlemagne sun seignor ki l nurrit 
ne poet muer n en plurt e ne suspirt 
mais lui meisme ne uolt mettre en ubli 
cleimet sa culpe si priet deu mercit 
  ueire patene ki unkes ne mentis 
seint lazaron de mort resurrexis 
e daniel des leons guaresis 
guaris de mei l anme de tuz perilz 
pur les pecchez que en ma uie fis  
sun destre guant a deu en puroffrit 
seint gabriel de sa main l ad pris 
desur sun braz teneit le chef enclin 
iuntes ses mains est alét a sa fin 
deus tramist sun angle cherubin 
e seint michel del peril 
ensembl od els sent gabriel i uint 
l anme del cunte portent en pareis 
morz est rollant deus en ad l anme es cels 
li emperere en renceual paruient 
il nen i ad ne ueie ne senter 
ne uoide tere ne alne plein pied 
que il n i ait o franceis o paien 
carles escriet   u estes uos bels nies 
u est l arceuesque e li quens oliuer 
u est gerins e sis cumpainz gerers 
u est otes e li quens berengers 
iue e iuorie que io aueie tant chers 
que est deuenuz li guascuinz engeler 
sansun li dux e anseis li bers 
u est gerard de russilun li ueilz 
li yy per que io aueie laisét  
de co qui chelt quant nul n en respundiet 
  deus  dist li reis   tant me pois esmaer 
que io ne fui a l estur cumencer  
tiret sa barbe cum hom ki est irét 
plurent des oilz si baron cheualer 
encuntre tere se pasment yy millers 
naimes li dux en ad mult grant pitet 
il n en i ad cheualer ne barun 
que de pitet mult durement ne plurt 
plurent lur filz lur freres lur neuolz 
e lur amis e lur liges seignurs 
encuntre tere se pasment li plusur 
naimes li dux d ico ad fait que proz 
tuz premereins l ad dit l empereur 
  ueez auant de dous liwes de nus 
ueer puez les granz chemins puldruns 
que qu asez i ad de la gent paienur 
car cheualchez uengez ceste dulor 
e deus  dist carles   ia sunt il ia si luinz 
cunselez mei e dreit e honur 
de france dulce m unt tolud la flur  
li reis cumandet gebuin e otun 
tedbalt de reins e le cunte milun 
  guardez le champ e les uals e les munz 
lessez gesir les morz tut issi cun il sunt 
que n i adeist ne beste ne lion 
ne n i adeist esquier ne garcun 
io uus defend que n i adeist nuls hom 
iosque deus uoeile que en cest camp reuengum  
e cil respundent dulcement par amur 
  dreiz emperere cher sire si ferum  
mil cheualer i retienent des lur 
li empereres fait ses graisles suner 
puis si cheualchet od sa grant ost li ber 
de cels d espaigne unt lur les dos turnez 
tenent l enchalz tuit en sunt cumunel 
quant ueit li reis le uespres decliner 
sur l erbe uerte descent li reis en un pred 
culchet sei a tere si priet damnedeu 
que li soleilz facet pur lui arester 
la nuit targer e le iur demurer 
ais li un angle ki od lui soelt parler 
isnelement si li ad comandét 
  charle cheualche car tei ne faudrat clartet 
la flur de france as perdut co set deus 
uenger te poez de la gent criminel  
a icel mot est l emperere muntét 
pur karlemagne fist deus uertuz mult granz 
car li soleilz est remes en estant 
paien s en fuient ben les chalcent franc 
en ual tenebrus la les uunt ateignant 
uers sarraguce les enchalcent franc 
a colps pleners les en uunt ociant 
tolent lur ueies e les chemins plus granz 
l ewe de sebre el lur est dedeuant 
mult est parfunde e curant 
il n en i ad barge ne drodmund ne caland 
paiens recleiment un lur deu teruagant 
puis saillent enz mais il n i unt guarant 
li adubez en sunt li plus pesant 
enuers les funz s en turnerent alquanz 
li altre en uunt cuntreual flotant 
li miez guariz en unt boud itant 
tuz sunt neiez par merueillus ahan 
franceis escrient   mare fustes rollant  
quant carles ueit que tuit sunt mort paiens 
alquanz ocis e li plusur neiét 
mult grant eschec en unt si cheualer 
li gentilz reis descendut est a piet 
culchet sei a tere si n ad deu graciét 
quant il se drecet li soleilz est culchét 
dist l emperere   tens est del herberger 
en rencesuals est tart del repairer 
nos cheuals sunt e las e ennuiez 
tolez lur les seles le freins qu il unt es chefs 
e par cez prez les leisez refreider  
respundent franc   sire uos dites bien  
li emperere ad prise sa herberge 
franceis descendent en la tere deserte 
a lur cheuals unt toleites les seles 
les freins a or e metent ius les testes 
liurent lur prez asez i ad fresche herbe 
d altre cunreid ne lur poeent plus faire 
ki mult est las il se dort cuntre tere 
icele noit n unt unkes escalguaite 
li emperere s est culcét en un pret 
sun grant espiet met a sun chef li ber 
icele noit ne se uolt il desarmer 
si ad uestut sun blanc osberc sasfrét 
laciét sun elme ki est a or gemmét 
ceinte ioiuse unches ne fut sa per 
ki cascun iur muet yy clartez 
asez sauum de la lance parler 
dunt nostre sire fut en la cruiz nasfrét 
carles en ad la mure mercit deu 
en l orét punt l ad faite manuurer 
pur ceste honur e pur ceste bontet 
li nums ioiuse l espee fut dunét 
baruns franceis ne l deiuent ublier 
enseigne en unt de   munioie  crier 
pur co n es poet nule gent cuntrester 
clere est la noit e la lune luisante 
carles se gist mais doel ad de rollant 
e d oliuer li peiset mult forment 
des yy pers e de la franceise gent 
en rencesuals ad laisét morz sanglenz 
ne poet muer n en plurt e n es dement 
e priet deu qu as anmes seit guarent 
las est li reis kar la peine est mult grant 
endormiz est ne pout mais en auant 
par tuz les prez or se dorment li franc 
n i ad cheual ki puisset ester en estant 
ki herbe uoelt il la prent en gisant 
mult ad apris ki bien conuist ahan 
karles se dort cum hume traueillét 
seint gabriel li ad deus enueiét 
l empereur li cumandet a guarder 
li angles est tute noit a sun chef 
par auisiun li ad anunciét 
d une bataille ki encuntre lui ert 
senefiance l en demustrat mult gref 
carles guardat amunt enuers le ciel 
ueit les tuneires e les uenz e les giels 
e les orez les merueillus tempez 
e fous e flambes i est apareillez 
isnelement sur tute sa gent chet 
ardent cez hanstes de fraisne e de pumer 
e cez escuz iesqu as bucles d or mier 
fruisez cez hanstes de cez trenchanz espiez 
cruissent osbercs e cez helmes d acer 
en grant dulor i ueit ses cheualers 
urs e leuparz les uoelent puis manger 
serpenz e guiures dragun e auerser 
grifuns i ad plus de trente millers 
n en i ad cel a franceis ne s agiet 
e franceis crient   carlemagne aidez  
li reis en ad e dulur e pitet 
aler i uolt mais il ad desturber 
deuers un gualt uns granz leons li uint 
mult par ert pesmes e orguillus e fiers 
sun cors meismes i asalt e requert 
e prenent sei a braz ambesdous por loiter 
mais co ne set li quels abat ne quels chiet 
li emperere n est mie esueillét 
apres icel li uien un altre auisiun 
qu il ert en france ad ais a un perrun 
en dous chaeines si teneit un brohun 
deuers ardene ueeit uenir yy urs 
cascun parolet altresi cume hum 
diseient li   sire rendez le nus 
il nen est dreiz que il seit mais od uos 
nostre parent deuum estre a sucurs  
de sun paleis uers les altres acurt 
entre les altres asaillit le greignur 
sur l erbe uerte ultre ses cumpaignuns 
la uit li reis si merueillur estur 
mais co ne set li quels ueint ne quels nun 
li angles deu co ad mustrét al barun 
carles se dort tresqu al demain al cler iur 
li reis marsilie s en fuit en sarraguce 
suz un oliue est descendut en l umbre 
s espee rent e sun elme e sa bronie 
sur la uerte herbe mult laidement se culcet 
la destre main ad perdue trestute 
del sanc qu en ist se pasmet e angoiset 
dedeuant lui sa muiller bramimunde 
pluret e criet mult forment se doluset 
ensembl od li plus de yy mil humes 
si maldient carlun e france dulce 
ad apolin en curent en une crute 
tencent a lui laidement le despersunent 
  e maluais deus por quei nus fais tel hunte 
cest nostre rei por quei lessas cunfundre 
ki mult te sert maiuais luer l en dunes  
puis si li tolent se sceptre e sa curune 
par les mains le pendent sur une culumbe 
entre lur piez a tere le tresturnent 
a granz bastuns le batent e defruisent 
e teruagan tolent sun escarbuncle 
e mahumet enz en un fosset butent 
e porc e chen le mordent e defulent 
de paismeisuns en est uenuz marsilies 
fait sei porter en sa cambre uoltice 
plusurs culurs i ad peinz e escrites 
e bramimunde le pluret la reine 
trait ses cheuels si se cleimet caitiue 
a l altre mot mult haltement s escriet 
  e sarraguce cum ies oi desguarnie 
del gentil rei ki t aueit en baillie 
li nostre deu i unt fait felonie 
ki en bataille oi matin le faillirent 
li amiralz i ferat cuardie 
s il ne cumbat a cele gent hardie 
ki si sunt fiers n unt cure de lur uies 
li emperere od la barbe flurie 
uasselage ad e mult grant estultie 
s il ad bataille il ne s en fuirat mie 
mult est grant doel que n en est ki l ociet  
li emperere par sa grant poestet 
yy anz tuz plens ad en espaigne estét 
prent i chastels e alquantes citez 
li reis marsilie s en purcacet asez 
al premer an fist ses brefs seieler 
en babilonie baligant ad mandét 
co est l amiraill le uiel d antiquitet 
tut suruesquiet e uirgilie e omer 
en sarraguce alt sucurre li ber 
s il ne l fait il guerpirat ses deus 
e tuz ses ydeles que il soelt adorer 
si receurat sainte chrestientet 
a charlemagne se uuldrat acorder 
e cil est loinz si ad mult demurét 
mandet sa gent de yy regnez 
ses granz drodmunz en ad fait aprester 
eschiez e barges e galies e nefs 
suz alixandre ad un port iuste mer 
tut sun nauilie i ad fait aprester 
co est en mai al premer iur d ested 
tutes ses oz ad empeintes en mer 
granz sunt les oz de cele gent auerse 
siglent a fort e nagent e guuernent 
en sum cez maz e en cez altes uernes 
asez i ad carbuncles e lanternes 
la sus amunt pargetent tel luiserne 
par la noit la mer en est plus bele 
e cum il uienent en espaigne la tere 
tut li pais en reluist e esclairet 
iesqu a marsilie en paruunt les noueles 
gent paienor ne uoelent cesser unkes 
issent de mer uenent as ewes dulces 
laisent marbrose e si laisent marbrise 
par sebre amunt tut lur nauiries turnent 
asez i ad lanternes e carbuncles 
tute la noit mult grant clartet lur dunent 
a icel iur uenent a sarraguce 
clers est li iurz e li soleilz luisant 
li amiralz est issut del calan 
espaneliz fors le uait adestrant 
yy reis apres le uunt siwant 
cuntes e dux i ad ben ne sai quanz 
suz un lorer ki est enmi un camp 
sur l erbe uerte getent un palie blanc 
un faldestoed i unt mis d olifan 
desur s asiet li paien baligant 
tuit li altre sunt remes en estant 
li sire d els premer parlat auant 
  oiez ore franc cheualer uaillant 
carles li reis l emperere des francs 
ne deit manger se io ne li cumant 
par tute espaigne m at fait guere mult grant 
en france dulce li uoeil aler querant 
ne finerai en trestut mun uiuant 
iosqu il seit mort u tut uif recreant  
sur sun genoill en fiert sun destre guant 
puisqu il l ad dit mult s en est afichét 
que ne lairat pur tut l or desuz ciel 
que il ad ais o carles soelt plaider 
si hume li loent si li unt cunseillét 
puis apelat dous de ses cheualers 
l un clarifan e l altre clarien 
  uos estes filz al rei maltraien 
ki messages soleit faire uolonters 
io uos cumant qu en sarraguce algez 
marsiliun de meie part li nunciez 
cuntre franceis li sui uenut aider 
se io truis o mult grant bataille i ert 
si l en dunez cest guant ad or pleiét 
el destre poign si li faites chalcer 
si li portez cest d or mer 
e a mei uenget pur reconoistre sun feu 
en france irai pur carles guerreier 
s en ma mercit ne se culzt a mes piez 
e ne guerpisset la lei de chrestiens 
io li toldrai la corrune del chef  
paien respundent   sire mult dites bien  
dist baligant   car cheualchez barun 
l un port le guant li altre le bastun  
e cil respundent   cher sire si ferum  
tant cheualcherent que en sarraguce sunt 
passent yy portes trauersent yy punz 
tutes les rues u li burgeis estunt 
cum il aproisment en la citet amunt 
uers le paleis oirent grant fremur 
asez i ad de cele gent paienur 
plurent e crient demeinent grant dolor 
pleignent lur deus teruagan e mahum 
e apollin dunt il mie n en unt 
dist cascuns a l altre   caitifs que deuendrum 
sur nus est uenue male confusiun 
perdut auum le rei marsiliun 
li quens rollant li trenchat ier le destre poign 
nus n auum mie de iurfaleu le blunt 
trestute espaigne iert hoi en lur bandun  
li dui message descendent al perrun 
lur cheuals laisent dedesuz un oliue 
dui sarrazin par les resnes les pristrent 
e li message par les mantels se tindrent 
puis sunt muntez sus el paleis altisme 
cum il entrent en la cambre uoltice 
par bel amur maluais saluz li firent 
  cil mahumet ki nus ad en baillie 
e teruagan e apollin nostre sire 
saluent le rei e guardent la reine  
dist bramimunde   or oi mult grant folie 
cist nostre deu sunt en recreantise 
en rencesual uertuz firent 
noz cheualers i unt lessét ocire 
cest mien seignur en bataille faillirent 
le destre poign ad perdut n en ad mie 
si li trenchat li quens rollant li riches 
trestute espaigne aurat carles en baillie 
que deuendrai duluruse caitiue 
e lasse que n en ai un hume ki m ociet 
dist clarien   dame ne parlez mie itant 
messages sumes al paien baligant 
marsiliun co dit serat guarant 
si l en enueiet sun bastun e sun guant 
en sebre auum yy milie calant 
eschiez e barges e galees curant 
drodmunz i ad ne uos sai dire quanz 
li amiralz est riches e puisant 
en france irat carlemagne querant 
rendre le quidet u mort o recreant  
dist bramimunde   mar en irat itant 
plus pres d ici purrez truuer les francs 
en ceste tere ad estéd ia yy anz 
li emperere est ber e cumbatant 
meilz uoel murir que ia fuiet de camp 
suz ciel n ad rei qu il prist a un enfant 
carles ne creint nuls hom ki seit uiuant 
laissez co ester  dist marsilies li reis 
dist as messages   seignurs parlez a mei 
ia ueez uos que a mort sui destreit 
io si nen ai filz ne fille ne heir 
un en aueie cil fut ocis her seir 
mun seignur dites qu il me uienge ueeir 
li amiraill ad en espaigne dreit 
quite li cleim se il la uoelt aueir 
puis la defendet encuntre li franceis 
uers carlemagne li durrai bon conseill 
cunquis l aurat d oi cest iur en un meis 
de sarraguce les clefs li portereiz 
pui li dites il n en irat s il me creit  
cil respundent   sire uus dites ueir  
co dist marsilie   carles l emperere 
mort m ad mes hommes ma tere deguastee 
e mes citez fraites e uiolees 
il iut anuit sur cel ewe de sebre 
io ai cunté n i ad mais que yy liwes 
l amirail dites que sun host i amein 
par uos li mand bataille i seit iustee 
de sarraguce les clefs li ad liurees 
li messager ambedui l enclinerent 
prenent a cel mot s en turnerent 
li dui message es cheuals sunt muntét 
isnelement issent de la citet 
a l amiraill en uunt esfreedement 
de li presentent les cles 
dist baligant   que auez uos truuét 
u est marsilie quo io aueie mandét  
dist clarien   il est a mort nasfrét 
li emperere fut ier as porz passer 
si s en uuolt en dulce france aler 
par grant honur se fist rereguarder 
li quens rollant i fut remes sis nies 
e oliuer e tuit li yy per 
de cels de france yy milie adubez 
li reis marsilie s i cumbatit li bers 
il e rollant el camp furent remes 
de durendal li dunat un colp tel 
le destre poign li ad del cors seurét 
sun fils ad mort qu il tant suleit amer 
e li baron qu il i out amenét 
fuiant s en uint qu il n i pout mes ester 
li emperere l ad enchacét asez 
li reis uos mandet que uos le sucurez 
quite uus cleimet d espaigne le regnet  
e baligant cumencet a penser 
si grant doel ad por poi qu il n est desuét 
  sire amiralz  dist clariens 
  en rencesuals une bataille out ier 
morz est rollant e li quens oliuer 
li yy per que carles aueit tant cher 
de lur franceis i ad mort yy millers 
li reis marsilie le destre poign i perdit 
e l emperere asez l ad enchalcét 
en ceste tere n est remes cheualer 
ne seit ocis o en sebre neiét 
desur la riue sunt frances herbergiez 
en cest pais nus sunt tant aproeciez 
se uos uolez li repaires ert grefs  
e baligant le reguart en ad fiers 
en sun curage en est ious e liet 
del faldestod se redrecet en piez 
puis escriet   baruns ne uos targez 
eissez des nefs muntez si cheualciez 
s or ne s en fuit karlemagne li ueilz 
li reis marsilie enqui serat uengét 
pur sun poign destre l en liuerai le  
paien d arabe des nefs se sunt eissut 
puis sunt muntez es cheuals e es muls 
si cheualcherent que fereient il plus 
li amiralz ki trestuz les esmut 
si n apelet gemalfin un sun drut 
  io te cumant de tutes mes oz l aunade  
puis en un sun destrer brun est munté 
ensembl od lui emmeinet yy dux 
tant cheualchat qu en saraguce fut 
a un perron de marbre est descenduz 
e quatre cuntes l estreu li unt tenut 
par les degrez el paleis muntet sus 
e bramidonie uient curant cuntre lui 
si li ad dit   dolente si mare fui 
a itel hunte sire mon seignor ai perdut  
chet li as piez li amiralz la recut 
sus en la chambre ad doel en sunt uenut 
li reis marsilie cum il ueit baligant 
dunc apelat dui sarrazin espans 
  pernez m as braz si me drecez en seant  
al puign senestre ad pris un de ses guanz 
co dist marsilie   sire reis amiralz 
teres tutes ici rengnes uos rendemas 
e sarraguce e l onur qu i apent 
mei ai perdut e tute ma gent  
e cil respunt   tant sy io plus dolent 
ne pois a uos tenir lung parlement 
io sai asez que carles ne m atent 
e nepurquant de uos receif le guant  
al doel qu il ad s en est turnét plurant 
par les degrez ius del paleis descent 
muntet el ceual uient a sa gent puignant 
tant cheualchat qu il est premers deuant 
de uns ad altres se uait escriant 
  uenez paien car ia s en fuient 
al matin quant primes pert li albe 
esueillez est li emperere carles 
sein gabriel ki de part deu le guarde 
leuet sa main sur lui fait sun signacle 
li reis descent si ad rendut ses armes 
si se desarment par tute l ost li altre 
puis sunt muntét par grant uertut cheualchent 
cez ueiez lunges e cez chemins mult larges 
si uunt ueeir le merueillus damage 
en rencesuals la o fut la bataille 
en rencesuals en est carles uenuz 
des morz qu il troeuet cumencet a plurer 
dist a franceis   segnurs le pas tenez 
kar mei meisme estoet auant aler 
pur mun que uuldreie truuer 
a eis esteie a une feste anoel 
si se mi uaillant cheualer 
de granz batailles de foz esturs pleners 
d une raisun oi rollant parler 
ia ne ne murreit en estrange regnet 
ne trespassast ses hume e ses pers 
uers lur pais aureit sun chef turnét 
cunquerrantment si finereit li bers  
plus qu en ne poet un bastuncel ieter 
deuant les altres est en un pui muntét 
quant l empereres uait querre sun neuold 
de tantes herbes el pre truuat les flors 
ki sunt uermeilz del sanc de noz barons 
pitet en ad ne poet muer n en plurt 
desuz dous arbres paruenuz est li reis 
les colps rollant conut en treis perruns 
sur l erbe uerte ueit gesir sun neuuld 
nen est merueille se karles ad irur 
descent a pied aléd i est pleins curs 
entre ses mains ansdous le priest suus 
sur lui se pasmet tant par est anguissus 
li empereres de pasmeisuns reuint 
naimes li dux e li quens acelin 
gefrei d aniou e sun frere henri 
prenent le rei si l drecent suz un pin 
guardet a la tere ueit sun neuod gesir 
tant dulcement a le prist 
  amis rollant de tei ait deus mercit 
unques nuls hom tel cheualer ne uit 
por granz batailles iuster e defenir 
la meie honor est turnét en declin  
carles se pasmet ne s en pout astenir 
carles li reis se uint de pasmeisuns 
par les mains le tienent yy de ses barons 
guardet a tere uei gesir sun 
cors ad gaillard perdue ad sa culur 
turnez ses oilz mult li sunt tenebros 
carles le pleint par feid e par amur 
  ami rollant deus metet t anme en flors 
en pareis entre les glorius 
cum en espaigne uenis mal seignur 
iamais n ert iurn que de tei n aie dulur 
cum decarrat ma force e ma baldur 
n en aurai ia ki sustienget m onur 
suz ciel ne quid aueir ami un sul 
se io ai parenz n en i ad nul si proz  
trait ses crignels pleines ses mains amsdous 
cent milie franc en unt si grant dulur 
n en i ad cel ki durement ne plurt 
  ami rollant io m en irai en france 
cum ie serai a loun en ma chambre 
de plusurs regnes uendrunt li hume estrange 
demanderunt u est li quens cataignes 
io lur dirrai qu il est morz en espaigne 
a grant dulur tendrai puis mun reialme 
iamais n ert iur que ne plur ne n en pleigne 
ami rollant prozdoem iuuente bele 
cum io serai a eis em ma chapele 
uendrunt li hume demanderunt noueles 
ie s lur dirrai merueilluses e pesmes 
morz est mis nies ki tant me fist cunquere 
encuntre mei reuelerunt li seisne 
e hungre e bugre e tante gent auerse 
romain puillain e tuit icil de palerne 
e cil d affrike e cil de califerne 
puis entrerunt mes peines e mes suffraites 
ki guierat mes oz a tel poeste 
quant cil est ki tuz iurz nos cadelet 
e france cum remeines deserte 
si grant doel ai que io ne uuldreie estre  
sa barbe blanche cumencet a detraire 
ad ambes mains les cheuels de sa teste 
cent milie francs s en pasment cuntre tere 
  ami rollant de tei ait deus mercit 
l anme de tei seit mise en pareis 
ki tei ad mort france ad mis en exill 
si grant dol ai que ne uoldreie uiure 
de ma maisnee ki pur mei est ocise 
co duinset deus le filz sainte marie 
einzque io uienge as maistres porz de sirie 
l anme del cors me seit oi departie 
entre les lur aluee e mise 
e ma car fust delez els enfuie  
ploret des oilz sa blanche barbe tiret 
e dist dux naimes   or ad carles grant ire 
sire emperere  co dist gefrei d aniou 
  ceste dolor ne demenez tant fort 
par tut le camp faites querre les noz 
que cil d espaigne en la bataille unt mort 
en un carnel cumandez que hom les port  
co dist li reis   sunez en uostre corn  
gefreid d aniou ad sun greisle sunét 
franceis descendent carles l ad comandét 
tuz lur amis qu il unt morz truuét 
ad un carnel sempres les unt portét 
asez i ad euesques e abez 
munies canonies proueires coronez 
si sunt asols e seignez de part deu 
mirre e timoine i firent alumer 
gaillardement tuz les unt encensez 
a grant honor pois les unt enterrez 
si s unt laisez qu en fereient il el 
li emperere fait rollant costeir 
e oliuer e l arceuesque turpin 
deuant sei les ad fait tuz uurir 
e tuz les quers en paile recuillir 
un blanc sarcou de marbre sunt enz mis 
e puis les cors des barons si unt pris 
en quirs de cerf les seignurs unt mis 
ben sunt lauez de piment e de uin 
li reis cumandet tedbalt e gebuin 
milun le cunte e otes le marchis 
  en yy carettes les guiez tres ben  
bien sunt cuuerz d un palie galazin 
uenir s en uolt li emperere carles 
quant de paiens li surdent les enguardes 
de cels deuant i uindrent dui messages 
de l amirail li nuncent la bataille 
  reis orguillos nen est fins que t en alges 
ueiz baligant ki apres tei cheualchet 
granz sunt les oz qu il ameinet d arabe 
encoi uerrum se tu as uasselage  
carles li reis en ad prise sa barbe 
si li remembret del doel e damage 
mult fierement tute sa gent reguardez 
puis si s escriet a sa uoiz grand e halte 
  barons franceis as cheuals e as armes  
li empereres tuz premereins s adubet 
isnelement ad uestue sa brunie 
lacet sun helme si ad ceinte ioiuse 
ki pur soleill sa clartet n en muet 
pent a sun col un escut de biterne 
tient sun espiet si n fait brandir la hanste 
en tencendur sun bon cheual puis muntet 
il le cunquist es guez desuz marsune 
si n getat mort malpalin de nerbone 
laschet la resne mult suuent l esperonet 
fait sun eslais ueant cent mil humes 
recleimet deu e l apostle de rome 
par tut le champ cil de france descendent 
plus de cent milie s en adubent ensemble 
guarnemenz unt ki ben lor atalentet 
ceuals curanz e lur armes mult gentes 
puis sunt muntez e unt grant science 
s il troeuent oi bataille quident rendre 
cil gunfanun sur les helmes lur pendent 
quant carles ueit si beles cuntenances 
si n apelat iozeran de prouence 
naimon li duc antelme de maience 
  en tels uassals deit hom aueir fiance 
asez est fols ki entr els se 
si arrabiz de uenir ne se repentent 
la mort rollant lur quid cherement rendre  
respunt dux neimes   e deus le nos cunsente  
carles apelet rabe e guineman 
co dist li reis   seignurs io uos cumant 
seiez es lius oliuer e rollant 
l un port l espee e l altre l olifant 
si cheualcez el premer chef deuant 
ensembl od uos yy milie de 
de bachelers de noz meillors uaillanz 
apres icels en aurat altretant 
si s guierat gibuins e guinemans  
naimes li dux e li quens iozerans 
icez echeles ben les uunt aiustant 
s il troeuent oi bataille i ert mult grant 
de franceis sunt les premeres escheles 
apres les dous establisent la terce 
en cele sunt li uassal de baiuere 
a yy cheualers la preiserent 
ia deuers els bataille n ert lessee 
suz cel n ad gent que carles ait plus chere 
fors cels de france ki les regnes cunquerent 
li quens oger li daneis li puinneres 
les guierat kar la cumpaigne est fiere 
treis escheles ad l emperere carles 
naimes li dux puis establist la quarte 
de tels barons qu asez unt uasselage 
alemans sunt e si sunt d alemaigne 
uint milie sunt co dient tuit li altre 
ben sunt guarniz e de cheuals e d armes 
ia por murir ne guerpirunt bataille 
si s guierat hermans li dux de trace 
einz i murat que cuardise i facet 
naimes li dux e li quens iozerans 
la quinte eschele unt faite de normans 
yy milie sunt co dient tuit li franc 
armes unt beles e bons ceuals curanz 
ia pur murir cil n erent recreanz 
suz ciel n ad gent ki plus poissent en camp 
richard li uelz les guierat el camp 
cil i ferrat de sun espiet trenchant 
la siste eschele unt faite de bretuns 
yy milie cheualers od els unt 
icil cheualchent en guise de baron 
peintes lur hanstes fermez lur gunfanun 
le seignur d els est apelét oedun 
icil cumandet le cunte neruelun 
tedbald de reins e le marchis otun 
  guiez ma gent io uos en faz le dun  
li emperere ad yy escheles faites 
naimes li dux puis establist la sedme 
de peiteuins e des barons d aluerne 
yy milie cheualers poeent estre 
cheuals unt bons e les armes mult beles 
cil sunt par els en un ual suz un tertre 
si s beneist carles de sa main destre 
els guierat iozeranz e godselmes 
e l oidme eschele ad naimes establie 
de flamengs est des barons de frise 
cheualers unt plus de yy milie 
ia deuers els n ert bataille guerpie 
co dist li reis   cist ferunt mun seruise  
entre rembalt e hamon de galice 
les guierunt tut par cheualerie 
entre naimon e iozeran le cunte 
la noefme eschele unt faite de prozdomes 
de loherengs e de cels de borgoigne 
yy milie cheualers unt par cunte 
helmes laciez e uestues lor bronies 
espiez unt forz e les hanstes sunt curtes 
si arrabiz de uenir ne demurent 
cil les ferrunt s il a els s abandunent 
si s guierat tierris li dux d argone 
la disme eschele est des baruns de france 
cent milie sunt de noz meillors cataignes 
cors unt gaillarz e fieres cuntenances 
les chefs fluriz e les barbes unt blanches 
osbercs uestuz e lur brunies dubleines 
ceintes espees franceises e d espaigne 
escuz unt genz de multes cunoisances 
puis sunt muntez la bataille demandent 
  munioie  escrient od els est carlemagne 
gefreid d aniou portet l orieflambe 
seint piere fut si aueit num romaine 
mais de munioie iloec out pris eschange 
li emperere de sun cheual descent 
sur l erbe uerte se est culchét adenz 
turnet sun uis uers le soleill leuant 
recleimet deu mult escordusement 
  ueire paterne hoi cest ior me defend 
ki guaresis ionas tut ueirement 
de la baleine ki en sun cors l aueit 
e esparignas le rei de niniuen 
e daniel del merueillus turment 
enz en la fosse des leons o fut enz 
les yy enfanz tut en un fou ardant 
la tue amurs me seit hoi en present 
par ta mercit se tei plaist me cunsent 
que mun neuold pois uenger rollant  
cum ad orét si se drecet en estant 
seignat sun chef de la uertut poisant 
muntet li reis en sun cheual curant 
l estreu li tindrent neimes e iocerans 
prent sun escut e sun espiet trenchant 
gent ad le cors gaillart e ben seant 
cler le uisage e de bon cuntenant 
puis si cheualchet mult aficheement 
sunent cil greisle e derere e deuant 
sur tuz les altres bundist li olifant 
plurent franceis pur pitet de rollant 
mult gentement li emperere cheualchet 
desur sa bronie fors ad mise sa barbe 
pur sue amor altretel funt li altre 
cent milie francs en sunt reconoisable 
passent cez puis e cez roches plus haltes 
e cez parfunz ualees cez destreit anguisables 
issent des porz e de la tere guaste 
deuers espaigne sunt alez en la marche 
en un emplein unt prise lur estage 
a baligat repairent ses enguardes 
uns sulians ki ad dit sun message 
  ueud auum li orguillus reis carles 
fiers sunt si hume n unt talent qu il li faillent 
adubez uus sempres aurez bataille  
dist baligant   or oi grant uasselage 
sunez uos graisles que mi paien le sacent  
par tute l ost funt lur taburs suner 
e cez buisines e cez greisles mult cler 
paien descendent pur lur cors aduber 
li amiralz ne se uoelt demurer 
uest une bronie dunt li pan sunt sasfrét 
lacet sun elme ki ad or est gemmét 
puis ceint s espee al senestre costet 
par sun orgoill li ad un num truuét 
par la spee carlun dunt il oit parler 
co ert s enseigne en bataille campel 
ses cheualers en ad fait escrier 
pent a sun col un soen grant escut let 
d or est la bucle e de cristal listét 
la guige en est d un bon palie roét 
tient sun espiet si l apelet maltet 
la hanste grosse cume uns tinels 
de sul le fer fust uns mulez trussét 
en sun destrer baligant est muntét 
l estreu li tint marcules d ultremer 
la forcheure ad asez grant li ber 
graisles es flancs e larges les costez 
gros ad le piz belement est mollét 
lees les espalles e le uis ad mult cler 
fier le uisage le chef recercelét 
tant par ert blancs cume flur en estet 
de uasselage est suuent esprouét 
deus quel baron s oust chrestientet 
le cheual brochet li sancs en ist tuz clers 
fait sun eslais si tressalt un fosset 
cinquante pez i poet hom mesurer 
paien escrient   cist deit marches tenser 
n i ad franceis si a lui uent iuster 
uoeillet o nun n i perdet sun edet 
carles est fols que ne s en est alét  
li amiralz ben ressemblet barun 
blanche ad la barbe ensement cume flur 
e de sa lei mult par est saiues hom 
e en bataille est fiers e orgoillus 
ses filz malpramis mult est cheualerus 
granz est e forz e trait as ces anceisurs 
dist a sun perre   sire car cheualchum 
mult me merueill se ia uerrum carlun  
dist baligant   oil car mult est proz 
en plusurs gestes de lui sunt granz honurs 
il n en at mie de rollant sun neuold 
n aurat uertut que s tienget cuntre nus  
  bels filz malpramis  co li dist baligant 
  li altrer fut ocis le bon uassal rollant 
e oliuer li proz e li uaillanz 
li yy per qui carles amat tant 
de cels de france yy milie cumbatanz 
trestuz les altres ne pris io mie un guant 
li empereres repairet ueirement 
s il m at nunciét mes li sulians 
yy escheles en uunt mult granz 
cil est mult proz ki sunet l olifant 
d un graisle cler racatet ses cumpaignz 
e si ceualcent el premer chef deuant 
ensembl od els yy milie de francs 
de bachelers que carles cleimet enfanz 
apres icels en i ad ben altretanz 
cil i ferrunt mult orgoillusement  
dist malpramis   le colp uos en demant  
  filz malpramis  baligant li ad dit 
  io uos otri quanque m auez ci quis 
cuntre franceis sempres irez ferir 
si i merrez torleu le rei persis 
e dapamort un altre rei leutiz 
le grant grant orgoill se ia puez matir 
io uos durrai un pan de mun pais 
des cheriant entresqu en ual marchis  
cil respunt   sire uostre mercit  
passet auant le dun en requeillit 
co est de la tere ki fut al rei flurit 
a itel ore unches puis ne la uit 
ne il n en fut ne uestut ne saisit 
li amiraill cheualchet par cez oz 
sis filz le suit ki mult ad grant le cors 
li reis torleus e li reis dapamort 
yy escheles establissent mult tost 
cheualers unt a merueillus esforz 
en la menur yy milie en out 
la premere est de cels de butentrot 
e l altre apres de micenes as chefs gros 
sur les eschines qu il unt enmi les dos 
cil sunt seiét ensement cume porc 
e la terce est de nubles e de blos 
e la quarte est de bruns e d esclauoz 
e la quinte est de sorbres e de sorz 
e la siste est d ermines e de mors 
e la sedme est de cels de iericho 
e l oitme est de nigres e la noefme de gros 
e la disme est de balide la fort 
co est une gent ki unches ben ne uolt 
li amiralz en iuret quanqu il poet 
de mahumet les uertuz e le cors 
  karles de france cheualchet cume fols 
bataille i ert se il ne s en destolt 
iamais n aurat el chef corone d or  
dis escheles establisent apres 
la premere est des canelius les laiz 
de ual fuit sun uenuz en trauer 
l altre est de turcs e la terce de pers 
e la quarte est de pinceneis e de pers 
e la quinte est de solteras e d auers 
e la siste est d ormaleus e d eugiez 
e la sedme est de la gent samuel 
l oidme est de bruise e la noefme de clauers 
e la disme est d occian la desert 
co est une gent ki damnedeu ne sert 
de plus feluns n orrez parler iamais 
durs unt les quirs ensement cume fer 
pur co n unt soign de elme ne d osberc 
en la bataille sunt felun e engres 
li amiralz yy escheles ad iustedes 
la premere est des iaianz de malprese 
l altre est de hums e la terce de hungres 
e la quarte est de baldise la lunge 
e la quinte est de cels de ual penuse 
e la siste est de maruse 
e la sedme est de leus e d astrimonies 
l oidme est d argoilles e la noefme de clarbone 
e la disme est des barbez de fronde 
co est une gent ki deu nen amat unkes 
geste francor yy escheles i numbrent 
granz sunt les oz u cez buisines sunent 
paien cheualchent en guise de produme 
li amiralz mult par est riches hoem 
dedauant sei fait porter sun dragon 
e l estandart teruagan e mahum 
e un ymagene apolin le felun 
des canelius cheualchent enuirun 
mult haltement escrient un sermun 
  ki par noz deus uoelt aueir guarison 
si s prit e seruet par grant afflictiun  
paien i bassent lur chefs e lur mentun 
lor helmes clers i suzclinent enbrunc 
dient   sempres murrez glutun 
de uos seit hoi male confusiun 
li nostre deu guarantisez carlun 
ceste bataille seit en sun num  
li amiralz est mult de grant saueir 
a sei apelet sis fiz e les dous reis 
  seignurs barons deuant cheualchereiz 
mes escheles tutes les guiereiz 
mais des meillors uoeill io retenir treis 
l un ert de turcs e l altre d ormaleis 
e la terce est des iaianz de malpreis 
cil d ociant ierent ensembl ot mei 
si iusterunt a charles e a franceis 
li emperere s il se cumbat od mei 
desur le buc la teste perdre en deit 
trestut seit fiz n i aurat altre dreit  
granz sunt les oz e les escheles beles 
entr els nen at ne pui ne ual ne tertre 
selue ne bois asconse n i poet estre 
ben s entreueient enmi la pleine tere 
dist baligant   la meie gent auerse 
car cheualchez pur la bataille quere  
l enseigne portet amborres d oluferne 
paien escrient   precieuse  l apelent 
dient franceis   de uos seit hoi grant perte  
mult haltement   munioie  renuuelent 
li emperere i fait suner ses greisles 
e l olifan ki trestuz les esclairet 
dient paien   la gent est bele 
bataille aurum e aduree e pesme  
grant est la plaigne e large la cuntree 
luisent cil elme as perres d or gemmees 
e cez escuz e cez bronies safrees 
e cez espiez cez enseignes fermees 
sunent ces greisles les uoiz en sunt mult cleres 
de l olifan haltes sunt les menees 
li amiralz en apelet sun frere 
co est canabeus li reis de floredee 
cil tint la terre entresqu en ual seuree 
les escheles charlun li ad mustrees 
  ueez l orgoil de france la loee 
mult fierement cheualchet li emperere 
il est darere od cele gent barbee 
desur lur bronies lur barbes unt getees 
altresi blanches cume neif sur gelee 
cil i ferrunt de lances e d espees 
bataille aurum e forte e aduree 
unkes nuls hom ne uit tel aiustee  
plus qu om ne lancet une uerge pelee 
baligant ad ses cumpaignes trespassees 
une raison lur a dit e mustree 
  uenez paien kar io n irai en l estree  
de sun espiet la hanste en ad branlee 
enuers karlun la mure en ad turnee 
carles li magnes cum il uit l amiraill 
e le dragon l enseigne e l estandart 
de cels d arabe si grant force i par ad 
de la cuntree unt purprises les parz 
ne mes que tant l empereres en ad 
li reis de france s en escriet mult halt 
  barons franceis uos estes bons uassals 
tantes batailles auez faites en camps 
ueez paien felun sunt e cuart 
tutes lor leis un dener ne lur ualt 
s il unt grant gent d ico seignurs qui calt 
ki errer uoelt a mei uenir s en alt  
des esperons puis brochet le cheual 
e tencendor li ad fait yy salz 
dient franceis   icist reis est uassals 
cheualchez bers nul de nus ne uus falt  
clers fut li iurz e li soleilz luisanz 
les oz sunt beles e les cumpaignes granz 
iustees sunt les escheles deuant 
li quens rabels e li quens guinemans 
lascent les resnes a lor ceuals curanz 
brochent a eit dunc laisent curre francs 
si uunt ferir de lur espiez trenchanz 
li quens rabels est cheualer hardiz 
le cheual brochet des esperuns d or fin 
si uait ferir torleu le rei persis 
n escut ne bronie ne pout sun colp tenir 
l espiet a or li ad enz el cors mis 
que mort l abat sur un boissun petit 
dient franceis   damnedeus nos ait 
carles ad dreit ne li deuom faillir  
e guineman iustet a un rei leutice 
tute li freint la targe ki est flurie 
apres li ad la bronie descunfite 
tute l enseigne li ad enz el cors mise 
que mort l abat ki qu en plurt u ki n riet 
a icest cop cil de france s escrient 
  ferez baron ne uos targez mie 
carles ad dreit uers la gent 
deus nus ad mis al plus uerai iuise  
malpramis siet sur un cheual tut blanc 
cunduit sun cors en la presse des francs 
de uns es altres granz colps i uait ferant 
l un mort sur l altre suuent uait tresceuant 
tut premereins s escriet baligant 
  li mien baron nurrit uos ai lung tens 
ueez mun fils carlun le uait querant 
a ses armes tanz barons caluniant 
meillor uassal de lui ia ne demant 
succurez le a uoz espiez trenchant  
a icest mot paien uenent auant 
durs colps i fierent mult est li caples granz 
la bataille est merueilluse e pesant 
ne fut si fort enceis ne puis cel tens 
granz sunt les oz e les cumpaignes fieres 
iustees sunt trestutes les escheles 
e li paien merueillusement fierent 
deus tantes hanstes i ad parmi brisees 
escuz fruisez e bronies desmaillees 
la ueisez la tere si iunchee 
l erbe del camp ki est uerte e delgee 
li amiralz recleime sa maisnee 
  ferez baron sur la gent chrestiene  
la bataille est mult dure e afichee 
unc einz ne puis ne fut si fort aiustee 
iosqu a la nen ert fins otriee 
li amiralz la sue gent apelet 
  ferez paien por el uenud n i estes 
io uos durrai muillers gentes e beles 
si uos durai feus e honors e teres  
paien respundent   nus le deuuns ben fere  
a colps pleners de lor espiez i perdent 
plus de cent milie espees i unt traites 
ais uos le caple e dulurus e pesmes 
bataille ueit cil ki entr els uolt estre 
li emperere recleimet ses franceis 
  seignors barons io uos aim si uos crei 
tantes batailles auez faites pur mei 
regnes cunquis e desordenét reis 
ben le conuis que gueredun uos en dei 
e de mun cors de terres e d aueir 
uengez uoz fiz uos freres e uoz heirs 
qu en rencesuals furent morz l altre seir 
ia sauez uos cuntre paiens ai dreit  
respondent franc   sire uos dites ueir  
itels yy miliers en ad od sei 
cumunement l en prametent lor feiz 
ne li faldrunt pur mort ne pur destreit 
n en i ad cel sa lance n i empleit 
de lur espees i fierent demaneis 
la bataille est de merueillus destreit 
e malpramis parmi le camp cheualchet 
de cels de france i fait mult grant damage 
naimes li dux fierement le reguardet 
uait le ferir cum hume uertudable 
de sun escut li freint la pene halte 
de sun osberc les dous pans li desaffret 
el cors li met tute l enseigne ialne 
que mort entre yy des altres 
reis canabeus le frere a l amiraill 
des esporuns ben brochet sun cheual 
trait ad l espee le punt est de cristal 
si fiert naimun en l elme principal 
l une meitiet l en fruissed d une part 
al brant d acer l en trenchet yy des laz 
li capelers un dener ne li ualt 
trenchet la coife entresque a la char 
ius a la tere une piece en abat 
granz fut li colps li dux en estonat 
sempres caist se deus ne li aidast 
de sun destrer le col en enbracat 
se li paiens une feiz recuurast 
sempres fust mort li nobilies uassal 
carles de france i uint ki l succurat 
naimes li dux tant par est anguissables 
e li paiens de ferir mult le hastet 
carles li dist   culuert mar le baillastes  
uait le ferir par sun grant uasselage 
l escut li freint cuntre le coer li quasset 
de sun osberc li desrumpt la uentaille 
que mort l abat la sele en remeint guaste 
mult ad grant doel carlemagnes li reis 
quant naimun ueit nafrét deuant sei 
sur l erbe uerte le sanc tut cler caeir 
li empereres li ad dit a cunseill 
  bel sire naimes kar cheualcez od mei 
morz est li gluz ki en destreit uus teneit 
el cors li mis mun espiet une feiz  
respunt li dux   sire ie uos en crei 
se io uif alques mult grant prod i aureiz  
puis sunt iustez par amur e par feid 
ensembl od els tels yy milie franceis 
n i ad celoi que n i fierge o n i capleit 
li amiralz cheualchet par le camp 
si uait ferir le cunte guneman 
cuntre le coer li fruisset l escut blanc 
de sun osberc li derumpit les pans 
les dous costez li deseiuret des flancs 
que mort l abat de sun cheual curant 
puis ad ocis gebuin e lorain 
richart le ueill le sire des normans 
paien escrient   preciuse est uaillant 
ferez baron nus i auom guarant  
ki puis ueist li cheualer d arabe 
cels d occiant e d argoillie e de bascle 
de lur espiez ben i fierent e caplent 
e li franceis n unt talent que s en algent 
asez i moerent e des uns e des altres 
entresqu al uespre est mult fort la bataille 
des francs barons i ad mult gran damage 
doel i aurat enceisqu ele departed 
mult ben i fierent franceis e arrabit 
fruissent cil hanstes e cil espiez furbit 
ki dunc ueist cez escuz si malmis 
cez blancs osbercs ki dunc oist fremir 
e cez escuz sur cez helmes cruisir 
cez cheualers ki dunc ueist cair 
e humes braire contre tere murir 
de grant dulor li poust suuenir 
ceste bataille est mult fort a suffrir 
li amiralz recleimet apolin 
e teruagan e mahumet altresi 
  mi damnedeu io uos ai mult seruit 
tutes tes ymagenes ferai d or fin  
as li deuant un soen drut gemalfin 
males nuueles li aportet e dit 
  baligant sire mal este oi baillit 
perdut auez malpramis uostre fils 
e canabeus uostre frere est ocis 
a dous franceis belement en auint 
li empereres en est l uns co m est uis 
granz ad le cors ben resenblet marchis 
blanc ad la barbe cume flur en aurill  
li amiralz en ad le helme enclin 
e en apres si n enbrunket sun uis 
si grant doel ad sempres quiad murir 
si n apelat iangleu l ultremarin 
dist l amiraill   iangleu uenez auant 
uos estes proz e uostre saueir est grant 
uostre cunseill ai tuz tens 
que uos en semblet d arrabiz e de francs 
aurum nos la uictorie del champ 
e cil respunt   morz estes baligant 
ia uostre deu ne uos erent guarant 
carles est fiers e si hume uaillant 
unc ne ui gent ki si fust cumbatant 
mais reclamez les barons d occiant 
turcs e enfruns arabiz e iaianz 
co que estre en deit ne l alez demurant  
li amiraill ad sa barbe fors mise 
altresi blanche cume flur en espine 
cument qu il seit ne s i uoelt celer mie 
met a sa buche une clere buisine 
sunet la cler que si paien l oirent 
par tut le camp ses cumpaignes ralient 
cil d ociant i braient e henissent 
arguille si cume chen i glatissent 
requerent franc par si grant estultie 
el plus espes s es rumpent e partissent 
a icest colp en ietent mort yy milie 
li quens oger cuardise n out unkes 
meillor uassal de lui ne uestit bronie 
quant de franceis les escheles uit rumpre 
si apelat tierri le duc d argone 
gefrei d aniou e iozeran le cunte 
mult fierement carles en araisunet 
  ueez paien cum ocient uoz humes 
ia deu ne placet qu el chef portez corone 
s or n i ferez pur uenger uostre hunte  
n i ad icel ki un sul mot respundet 
brochent ad eit lor ceuals laissent cure 
uunt les ferir la o il les encuntrent 
mult ben i fiert carlemagnes li reis 
naimes li dux e oger li daneis 
geifreid d aniou ki l enseigne teneit 
mult par est proz danz ogers li daneis 
puint le ceual laisset curre ad espleit 
si uait ferir celui ki le dragun teneit 
qu ambure crauente en la place deuant sei 
e le dragon e l enseigne le rei 
baligant ueit sun gunfanun cadeir 
e l estandart mahumet remaneir 
li amiralz alques s en aperceit 
que il ad tort e carlemagnes dreit 
paien d arabe s en turnent plus yy 
li emperere recleimet ses parenz 
  dites baron por deu si m aidereiz  
respundent francs   mar le demandereiz 
trestut seit fel ki n i fierget a espleit  
passet li iurz si turnet a la uespree 
franc e paien i fierent des espees 
cil sunt uassal ki les oz aiusterent 
lor enseignes n i unt mie ubliees 
li   preciuse  ad criee 
carles   munioie  l enseigne renumee 
l un conuist l altre as haltes uoiz e as cleres 
enmi le camp amdui s entr encuntrerent 
si se uunt ferir granz colps s entredunerent 
de lor espiez en lor targes roees 
fraites les unt desuz ces bucles lees 
de lor osbercs les pans en deseurerent 
dedenz cez cors mie ne s adeserent 
rumpent cez cengles e cez seles uerserent 
cheent li rei a tere se turbecherent 
isnelement sur lor piez releuerent 
mult uassalment unt traites les espees 
ceste bataille n en ert mais destornee 
seinz hume mort ne poet estre acheuee 
mult est uassal carles de france dulce 
li amiralt il ne l crent ne ne dutet 
cez lor espees tutes nues i mustrent 
sur ces escuz mult granz colps s entredunent 
trenchent les quirs e cez fuz ki sunt dubles 
cheent li clou si pecerent les bucles 
puis fierent il nud a nud sur lur bronies 
des helmes clers li fous en escarbunet 
ceste bataille ne poet remaneir unkes 
iosque li uns sun tort i reconuisset 
dist l amiraill   carles kar te purpenses 
si pren cunseill que uers mei te repentes 
mort as mun filz par le men esciente 
a mult grant tort mun pais me calenges 
deuen mes hom en fedeltet uoeill rendre 
uen mei seruir d ici qu en oriente  
carles respunt   mult grant uiltet me semble 
pais ne amor ne dei a paien rendre 
receif la lei que deus nos apresentet 
christientet e pui te amerai sempres 
puis serf e crei le rei omnipotente  
dist baligant   maluais sermun cumences  
puis uunt ferir des espees qu unt ceintes 
li amiralz est mult de grant uertut 
fier carlemagne sur l elme d acer brun 
desur la teste li ad frait e fendut 
met li l espee sur les cheuels menuz 
prent de la carn grant pleine palme e plus 
iloec endreit remeint li os tut nut 
carles cancelet por poi qu il n est caut 
mais deus ne uolt qu il seit mort ne uencut 
seint gabriel est repairét a lui 
si li demandet   reis magnes que fais tu  
quant carles oit la seinte uoiz de l angle 
n en ad pour ne de murir dutance 
repairet loi uigur e remembrance 
fiert l amiraill de l espee de france 
l elme li freint o li gemme reflambent 
la teste pur la ceruele espandre 
tut le uis tresqu en la barbe blanche 
que mort l abat senz nule recuurance 
  munioie  escriet pur la reconuisance 
a icest mot uenuz i est dux neimes 
prent tencendur muntét i est li reis magnes 
paien s en turnent ne uolt deus qu il i remainent 
or sunt franceis a icels qu il demandent 
paien s en fuient cum damnesdeus le uolt 
encalcent francs e l emperere auoec 
co dist li reis   seignurs uengez uoz doels 
si esclargiez uoz talenz e uoz coers 
kar hoi matin uos ui plurer des oilz  
respondent franc   sire co nus estoet  
cascuns i fiert tanz granz colps cum il poet 
poi s en estoerstrent d icels ki sunt iloec 
granz est li calz si se leuet la puldre 
paien s en fuient e franceis les anguissent 
li enchalz duret d ici qu en sarraguce 
ensum sa tur muntee est bramidonie 
ensembl od li si clerc e si canonie 
de false lei que deus nen amat unkes 
ordres nen unt ne en lor chefs corones 
quant ele uit arrabiz si cunfundre 
a halte uoiz s escrie   aiez nos mahum 
e gentilz reis ia sunt uencuz noz humes 
li amiralz ocis a si grant hunte  
quant l ot marsilie uers sa pareit se turnet 
pluret des oilz tute sa chere enbrunchet 
morz est de doel si cum pecchet l encumbret 
l anme de lui as uifs diables dunet 
paien sunt morz alquant cunfundue 
e carles ad sa bataille uencue 
de sarraguce ad la porte abatue 
or set il ben que elle n est mais defendue 
prent la citet od sa gent i est uenue 
par poestet icele noit i iurat 
fiers est li reis a la barbe canue 
e bramidonie les turs li ad rendues 
les dis sunt grandes les cinquante menues 
mult ben espleitet qui damnedeus aiuet 
passet li iurz la noit est aserie 
clers est la lune e les esteiles flambient 
li emperere ad sarraguce prise 
a mil franceis funt ben cercer la uile 
les sinagoges e les mahumeries 
a mailz de fer e a cuignees qu il tindrent 
fruissent les ymagenes e trestutes les ydeles 
n i remaindrat ne sorz ne falserie 
li reis creit en deu faire uoelt sun seruise 
e si euesque les eues beneissent 
meinent paien entresqu al baptisterie 
s or i ad cel qui carles cuntredire uoillet 
il le fait prendre o ardeir ou ocire 
baptizét sunt asez plus de yy milie 
ueir chrestien ne mais sul la reine 
en france dulce iert menee caitiue 
co uoelt li reis par amur cunuertisset 
passet la noit si apert le cler ior 
de sarraguce carles guarnist les turs 
mil cheualers i laissat puigneurs 
guardent la uile a oes l empereor 
mandet li reis e si hume trestuz 
e bramidonie qu il meinet en sa prisun 
mais n ad talent que li facet se bien nun 
repairez sunt a ioie e a baldur 
passent nerbone par force e par uigur 
uint a burdeles la citet de 
desur l alter seint seuerin le baron 
met l olifan plein d or e de manguns 
li pelerin le ueient ki la uunt 
passet girunde a mult granz nefs qu i sunt 
entresque a blaiue ad cunduit sun neuold 
e oliuer sun nobilie cumpaignun 
e l arceuesque ki fut sages e proz 
en blancs sarcous fait metre les seignurs 
a seint romain la gisent li baron 
francs les cumandent a deu e a ses nuns 
carles ceualchet e les uals e les munz 
entresqu a ais ne uolt prendre suiurn 
tant cheualchat qu il descent al perrun 
cume il est en sun paleis halcur 
par ses messages mandet ses iugeors 
baiuers e saisnes loherencs e frisuns 
alemans mandet si mandet borguignuns 
e peiteuins e normans e bretuns 
de cels de france des plus saiues qui sunt 
des ore cumencet le plait de guenelun 
li empereres est repairét d espaigne 
e uient a ais al meillor sied de france 
muntet el palais est uenut en la sale 
as li alde uenue une bele damisele 
co dist al rei   o est rollant le catanie 
ki me iurat cume sa per a prendre  
carles en ad dulor e pesance 
pluret des oilz tiret sa barbe blance 
  soer cher amie de hume mort me demandes 
io t en durai mult esforcét eschange 
co est loewis mielz ne sai a parler 
il est mes filz e si tendrat mes marches  
alde respunt   cest mot mei est estrange 
ne place deu ne ses seinz ne ses angles 
apres rollant que io uiue remaigne  
pert la culor chet as piez carlemagne 
sempres est morte deus ait mercit de l anme 
franceis barons en plurent e si la pleignent 
alde la bele est a sa fin alee 
quidet li reis que el se seit pasmee 
pited en ad si n pluret l emperere 
prent la as mains si l en ad releuee 
desur les espalles ad la teste clinee 
quant carles ueit que morte l ad truuee 
quatre cuntesses sempres i ad mandees 
a un muster de nuneins est portee 
la noit la guaitent entresqu a l aiurnee 
lunc un alter belement l enterrerent 
mult grant honur i ad li reis dunee 
li emperere est repairét ad ais 
guenes li fels en caeines de fer 
en la citet est deuant le paleis 
a un estache l unt atachét cil serf 
les mains li lient a curreies de cerf 
tres ben le batent a fuz e a iamelz 
n ad deseruit que altre ben i ait 
a grant dulur iloec atent sun plait 
il est escrit en l anciene geste 
que carles mandet humes de plusurs teres 
asemblez sunt ad ais a la capele 
halz est li iurz mult par est grande la feste 
dient alquanz del baron seint siluestre 
des ore cumencet le plaid e les noueles 
de guenelun ki traisun ad faite 
li emperere deuant sei l ad fait traire 
  seignors barons  dist carlemagnes li reis 
  de guenelun car me iugez le dreit 
il fut en l ost tresque en espaigne od mei 
si me tolit yy milie de mes franceis 
e mun neuold que ia mais ne uerreiz 
e oliuer li proz e li curteis 
les yy pers ad trait por aueir  
dist guenelon   fel seie se io l ceil 
rollant me forfist en or et en aueir 
pur que io quis sa mort e sun destreit 
mais traisun nule n en i otrei  
respundent franc   ore en tendrum cunseill  
deuant le rei la s estut guenelun 
cors ad gaillard el uis gente color 
s il fust leials ben resemblast barun 
ueit cels d france e tuz les iugeurs 
de ses parenz yy ki od lui sunt 
puis s escriat haltement a grant uoeiz 
  pur amor deu car m entendez barons 
seignors io fui en l ost auoec l empereur 
serueie le par feid e par amur 
rollant sis nies me coillit en haur 
si me iugat a mort e a dulur 
message fui al rei marsiliun 
par mun saueir uinc io a guarisun 
io desfiai rollant le poigneor 
e oliuer e tuiz lur cumpaignun 
carles l oid e si nobilie baron 
uengét m en sui mais n i ad traisun  
respundent francs   a conseill en irums  
quant guenes ueit que ses granz plaiz cumencet 
de ses parenz ensemble i out trente 
un en i ad a qui li altre entendent 
co est pinabel del castel de sorence 
ben set parler e dreite reisun rendre 
uassals est bons por ses armes defendre 
co li dist guenes   en uos ami 
getez mei hoi de mort e de calunie  
dist pinabel   uos serez guarit sempres 
n i ad frances ki uos iuget a pendre 
u l empere les noz dous cors en asemblent 
al d acer que io ne l en desmente  
guenes li quens a ses piez se presente 
bauier e saisnes sunt alét a conseill 
e peiteuin e norman e franceis 
asez i ad alemans e tiedeis 
icels d aluernene i sunt li plus curteis 
pur pinabel se cuntienent plus quei 
dist l un a l altre   bien fait a remaneir 
laisum le plait e si preium le rei 
que guenelun cleimt quite ceste feiz 
puis si li seruet par amur e par feid 
morz est rollant ia mais ne l reuereiz 
n ert recuurét por or ne por aueir 
mult sereit fols ki se cumbatreit  
n en i ad celoi ne l graant e otreit 
fors sul tierri le frere dam geifreit 
a charlemagne repairent si barun 
dient al rei   sire nus uos prium 
que clamez quite le cunte guenelun 
puis si uos seruet par feid e par amor 
uiure le laisez car mult est gentilz hoem 
ia por murir n en ert ueud gerun 
ne por aueir ia ne l receuerum  
co dist li reis   uos estes mi felun  
quant carles ueit que tuz li sunt faillid 
mult l enbrunchit e la chere e le uis 
al doel qu il ad si se cleimet caitifs 
ais li deuant uns cheualers 
frere gefrei a un duc angeuin 
heingre out le cors e graisle e eschewid 
neirs les cheuels e alques bruns 
n est gueres granz ne trop nen est petiz 
curteisement a l emperere ad dit 
  bels sire reis ne uos dementez si 
ia sauez uos que mult uos ai seruit 
par anceisurs dei io tel plait tenir 
que que rollant a guenelun forsfesist 
uostre seruise l en doust bien guarir 
guenes est fels d ico qu il le trait 
uers uos s en est pariurez e malmis 
pur co le iuz io a pendre e a murir 
e sun cors metre 
si cume fel ki felonie fist 
se or ad parent ki m en uoeille desmentir 
a ceste espee que io ai ceinte ici 
mun iugement uoel sempres guarantir  
respundent franc   or auez uos ben dit  
deuant lu reis est uenuz pinabel 
granz est e forz e uassals e isnel 
qu il fiert a colp de sun tens n i ad mais 
e dist al rei   sire uostre est li plaiz 
car cumandez que tel noise n i ait 
ci uei tierri ki iugement ad fait 
io si li fals od lui m en cumbatrai  
met li el poign de cerf le destre guant 
dist li emperes   bons pleges en demant  
yy parenz l i pleuissent leial 
co dist li reis   e io l uos recrerai  
fait cels guarder tresque li dreiz en serat 
quant ueit tierri qu or en ert la bataille 
sun destre guant en ad presentét carle 
li emperere l i recreit par hostage 
puis fait porter yy bancs en la place 
la uunt sedeir cil ki s deiuent cumbatre 
ben sunt malez par iugement des altres 
si l purparlat oger de denemarche 
e puis demandent lur cheuals e lur armes 
puisque il sunt a bataille iustez 
ben sunt cunfes e asols e seignez 
oent lur messes e sunt acuminiez 
mult granz offrendes metent par cez musters 
deuant carlun andui sunt repairez 
lur esperuns unt en lor piez calcez 
uestent osberc blancs e forz e legers 
lur helmes clers unt fermez en lor chefs 
ceinent espees enheldees d or mier 
en lur cols pendent lur escuz de quarters 
en lur puinz destres unt lur trenchanz espiez 
puis sunt muntez en lur curanz destrers 
idunc plurerent yy milie cheualers 
qui pur rollant de tierri unt pitiet 
deus set asez cument la fins en ert 
dedesuz ais est la pree mult large 
des dous baruns iustee est la bataille 
cil sunt produme e de grant uasselage 
e lur cheuals sunt curanz e aates 
brochent les bien tutes les resnes lasquent 
par grant uertut uait ferir l uns li altre 
tuz lur escuz i fruissent e esquassent 
lur osbercs rumpent e lur cengles depiecent 
les alues turnent e les seles cheent a tere 
yy mil humes i plurent ki s esguardent 
a tere sunt ambdui li cheualer 
isnelement se drecent sur lur piez 
pinabels est forz e isnels e legers 
li uns requiert l altre n unt mie des destrers 
de cez espees enheldees d or mer 
fierent e caplent sur cez helmes d acer 
granz sunt les colps as helmes detrencher 
mult se dementent cil franceis cheualer 
  e deus  dist carles   le dreit en esclargiez  
dist pinabel   tierri car te recreiz 
tes hom serai par amur e par feid 
a tun plaisir te durrai mun aueir 
mais guenelun fai acorder al rei  
respont tierri   ia n en tendrai cunseill 
tut seie fel se io mie l otrei 
deus facet hoi entre nus dous le dreit  
co dist tierri   pinabel mult ies ber 
granz ies e forz e tis cors ben mollez 
de uasselage te conoissent ti per 
ceste bataille car la laisses ester 
a carlemagne te ferai acorder 
de guenelun iustise ert faite tel 
iamais n ert iur que il n en seit parlét  
dist pinabel   ne placet damnedeu 
sustenir uoeill trestut mun parentet 
n en recrerrai pur nul hume mortel 
mielz uoeill murir que il me seit reprouét  
de lur espees cumencent a capler 
desur cez helmes ki sunt a or gemez 
cuntre le ciel en uolet li fous tuz clers 
il ne poet estre qu il seient deseurez 
seinz hume mort ne poet estre afinét 
mult par est proz pinabel de sorence 
si fiert tierri sur l elme de prouence 
salt en li fous que l erbe en fait esprendre 
del brant d acer la mure li presentet 
desur le frunt li ad faite descendre 
parmi le uis li ad faite descendre 
la destre ioe en ad tute sanglente 
l osberc del dos iosque par sum le uentre 
deus le guarit que mort ne l acrauentet 
co ueit tierris que el uis est ferut 
li sancs tuz clers en chiet el pred herbus 
fiert pinabel sur l elme d acer brun 
iusqu al nasel li ad fait e fendut 
del chef li ad le ceruel espandut 
brandit sun colp si l ad mort abatut 
a icest colp est li esturs uencut 
escrient franc   deus i ad fait uertut 
asez est dreiz que guenes seit pendut 
e si parent ki plaidét unt pur lui  
quant tierris ad uencue sa bataille 
uenuz i est li emperere carles 
ensembl od lui de ses baruns quarante 
naimes li dux oger de danemarche 
geifrei d aniou e willalme de blaiue 
li reis ad pris tierri entre sa brace 
tert lui le uis od ses granz pels de martre 
celes met ius puis li afublent altres 
mult suauet le cheualer desarment 
fait en une mule d arabe 
repairet s en a ioie e a barnage 
uienent ad ais descendent en la place 
des ore cumencet l ocisiun des altres 
carles apelet ses cuntes e ses dux 
  que me loez de cels qu ai retenuz 
pur guenelun erent a plait uenuz 
pur pinabel en ostage renduz  
respundent franc   ia mar en uiurat uns  
li reis cumandet un soen ueier basbrun 
  ua si s pent tuz a l arbre de mal fust 
par ceste barbe dunt li peil sunt canuz 
se uns escapet morz ies e cunfunduz  
cil li respunt   qu en fereie io e el  
od yy serianz par force les cunduit 
yy en i ad d icels ki sunt pendut 
ki hume traist sei ocit e altroi 
puis sunt turnét bauier e aleman 
e peiteuin e bretun e norman 
sor tuit li altre l unt otriét li franc 
que guenes moerget par merueillus ahan 
quatre destrers funt amener auant 
puis si li lient e les piez e les mains 
li cheual sunt orgoillus e curant 
quatre serianz les acoeillent deuant 
deuers un ewe ki est enmi un camp 
guenes est turnét a perdiciun grant 
trestuit si nerf mult li sunt estendant 
e tuit li membre de sun cors derumpant 
sur l erbe uerte en espant li cler sanc 
guenes est mort cume fel recreant 
hom ki traist altre nen est dreiz qu il s en uant 
quant li empereres ad faite sa ueniance 
si n apelat ses euesques de france 
cels de bauiere e icels d alemaigne 
  en ma maisun ad une caitiue franche 
tant ad oit e sermuns e essamples 
creire uoelt deu chrestientet demandet 
baptisez la pur quei deus en ait l anme  
cil li respundent   or seit faite par marrenes 
asez cruiz e linees dames  
as bainz ad ais mult sunt granz les 
la baptizent la reine d espaigne 
truuee li unt le num de iuliane 
chrestiene est par ueire conoisance 
quant l emperere ad faite sa iustise 
e esclargiez est la sue grant ire 
en bramidonie ad chrestientet mise 
passet li iurz la nuit est aserie 
culcez s est li reis en sa cambre uoltice 
seint gabriel de part deu li uint dire 
  carles sumun les oz de tun emperie 
par force iras en la tere de bire 
reis uiuien si succuras en imphe 
a la citet que paien unt asise 
li chrestien te recleiment e crient  
li emperere n i uolsist aler mie 
  deus  dist li reis   si penuse est ma uie  
pluret des oilz sa barbe blanche tiret 
ci falt la geste que turoldus declinet 
