en l enor nostre segnior qui est peres e filz e sainz esperiz e si est uns deus en trois persones , e el nom de la gloriose mere ma dame sancte marie , voil comencer l estoire si cum li bons empereires karlemaines en ala en espagnie per la terre conquerre sore sarrazins . 
maintes genz si en ont oi chanter e conter , mes n est si mancongie non co qu il en dient e en chantent cil jogleor ne cil conteor ; 
nus contes rimés no est verais , car tot est mancongie , co qu il en dient , car il n en sievent rienz , fors quant per oir dire . 
li bons baudoins , li cuens chainau , si ama molt karlemaine , si n en veut onques croire chose que lom en chantast . 
ainz en fit cerchier totes les bones abeies de france e esgarder per toz les armaires , per saver si lom i troveroit la veraie istoire , ni onques trover ne l i porent li clerc . 
- tant avint apres que uns sis clers si ala en borgognie per quere l estoire . 
tot issi cum a deu plot , si la trova a sanz en borgognie : icele estoire domeinament que turpins li bons arcevesques de rempz escrit en espagnie qui avoec le bon empereor fu . 
e tot le conquest qu il fit , e les miracles si cum li avenoient le jor , si les escrivoit la nuit e le jor quant il en avoit leisir , ont en feit mieuz cil a croire qui hi fu e qui le vit , que ne font cil qui rienz n en sevent fors quant par oir dire . 
- li clers au bon conte baudoin contreescrit l estoire e a son segnior l aporta qui molt la tint en grant cherte tant cum il vesqui . 
e quant il sot qu il dut morir , si envoia son livre a sa seror , a la bone jolent , a la contesse de saint pou , e si li manda que per amor de lui gardast le livre tant cum ele vivroit . 
la bone contesse se ha gardé le livre jusqu a hore ore . 
me proie que je le mete de latin en romanz sanz rime : per co que teus set de letre qui de latin ne le seust eslire , e per co que per romanz sera il mieuz gardez . 
or si oez que li bons arcevesques en reconte . 
turpins par la graice de deu arcevesques de rempz qui fu conpainz le grant karle en espagnie e molt ententis a son servize , si salua leobrant le dien d ais la chapele e si li dist : " amis , vos me mandates a viane novelament , lai ou gie estoie malaudes per la forceneure de mes plaies , que je vos escressisse coment ni en quieu maneire nostre empereires , li tres renomez karlemaines delivra espagnie e engualice de la poete aus sarrazins , e je si vos en conterei mervellies de ses feis qu il fit sore les sarrazins , e de tot co que je ai ot mes oilz veu , per catorze anz que nos alames ensemble per espagnie e por engualice avoec lui e avoec ses oz , e je n en dot mie que je ne vos en die assez qu il fit per espagnie . 
es croniques qui sont a mon segnior saint denis n en a rienz de co que je vos dirai . 
- ore hi entendez , si le vos conterai . 
mis sire sainz jasques li apostres jhesu crist a la ore que nostre sire deus jhesu criz envoia ses apostres e ses deciples preechier per le monde , si s en ala en engalice , e ico fu li premiers qui les paroles dambredeu e sa foi hi prechia . 
apres si s en ala en jerusalem , e lai si fu ocis de herode lo roi . 
e soi deciple si pridrent le cors de lui , si l enportarent per mer tresqu en engualice . 
e la predicacion e la foi jesu crist qu il avoient comencé , iloec si l afermarent , mes li chaiti d engualice , per lor pechie e per lor male aventure , si reneiarent puis nostre segnior e furent en icele error tresque on tens karlemaine . 
icest bonseurez karlemaines si conquist molt en son tens , e molt ot poines e travaus , car il conquist anglaterre e normandie , e baiveire e saissognie , e ongrie e germanie , e loeregne e lombardie , e frise e outres regnes assez , e citez molt de l une mer tresqu en l outre . 
e tot co fit il per deu car il ne fu onques vencuz . 
e tot le conquest qu il fit , tot fu a la crestiante , e totes les teres delivra de ceaus qui en deu croire ne voloient . 
il ot assez travallié per grant suor e per le grieu travail , si dist qu il se repouseroit ne plus bataillie ne feroit . 
a une nuit , si cum karles se gisoit en son lit , si vit en dormant on cel voie tote estelee , si movoit cele voie de la mer de frise , e si s en alot per antretiocheterre en lombardie e puis permi france e permi peisto , e permi espagnie tresqu en engualice , tot droit lai ou li cors mon segnior saint jaque esteit . 
mes en cel tens lom ne l i coneissoit mie . 
quant li bons rois l ot veu e esgardé per maintes nuiz , si comenca a porpenser a soi moime que cele visions signefiot . 
a une nuit hi pensot li rois molt durament , si vinc a lui uns beaus hom toz blanx si que nus ne poiroit dire sa beaute . 
si s aparut a lui e li dist : " que feis tu , filz karle ? 
" e karles li respont : " qui es tu , sire ? 
- je sui " , fet il , " jaques li apostres jesu crist , li filz zebedee , li freires johan l evangeliste . 
je sui cil ot cui nostre sires degnia parler per la soe graice de la mer d engualice : je sui cil cui cors repouse en engalice que li sarrazin tienent . 
mes n i sui mie coneuz . 
je sui cil cui herodes ocist d un glaive . 
si me merveil molt que tu cele terre n as delivree des mainz aus sarrazins per co que tantes terres et tantes regions as conquises alliors e sosmises a ta poete . 
per la quieu chose te fois a saver , car tot issi cum nostre sires t a feit le plus aut roi qui soit en terre , tot outresi t a il esleu per delivrer la terre d espagnie des mainz aus mauveiz sarrazins qui hi meinent , e per aparellier la voie aus crestianz qui me vendront requerre , e que il en pochient conquerre la perdurable boneaurete . 
la senblance de la voie estelee que tu veis on cel : ce senefie que tu ob grant gent t en iras en engualice sore les sarrazins e que tu ci conbatras ot la mauveze gent , e que tu veiras ou mis cores repouse e que tu hi feras la voie , e apres toi tuit li poble de l une mer tresqu en l outre iront lai en perelinage , e iloec crieront merci de lors pechiez , e si reconteront les loenges nostre segnior e les vertuz qu il fera , e tot issi si iront de cest tens tresqu en la fin dau monde . 
- beaus amis , or en vai ou plus tost que tu poiras , car je serai tis aideres en totes choses . 
e sachiés que per ces travaus seras coronez en la joie perdurable de la corone que deus t a aparellié . 
e tis nons sera renomez tresqu au derreirain jorn dau siegle ! 
" en iceste maneire mis sire sainz jaques si aparut a karle per trois foiz . 
li empereires en fu molt curios per l amonestament e per co que li apostres li avoit dit ; 
si fu molt seurs . 
si manda molt grant ost e puis si lor dist qu il voleit aler en espagnie sore les sarrazins , e il si fit . 
la premeire citez qu il assist si fu panpelone : e sist hi trois mois , ni onques prendre ne la poec , per co qu ele esteit close de molt bons murs . 
lors fit karles sa proieire a nostre segnior e a saint jaque , e si dist : " sire deus jhesu cris , per la cui foi e per la cui amor j ai enpris ceste voie , done moi que je puisse prendre cete cite , a loenge e a l enor de ton nom . 
" - e apres refit sa proieire a saint jasque : " o tu bonseurez sainz jaques , si co est veritez que tu te apareusses a moi : outroie moi que je la prengie ! 
" - lors per la vertu de deu e per la proieire de saint jaque , li mur sont depecié e fondu par eaus moimes . 
li rois entra enz la cite . 
e li sarrazin qui vogrent estre baptizé ne morirent mie . 
ainz furent crestien . 
e cil qui baptesme refusarent , si furent ocis . 
quant co oirent li outre sarrazin , si se rendirent a karle , e lors viles e lors citez , e li envoiarent treu , e tote icele terre si fu issi sosmise a karle . 
la genz sarrazine se meravilloient molt de la gent de france que si belament estoent atorné e si bien armé , e per co qu il avoient si bele forme e si estoent fort e de beau semblant . 
si gitoient li sarrazin lors armes e les recevoient en pais . 
karles s en ala veoir lo sepocre ou li cors de jaque gisoit . 
puis si s en ala tresqu au peiron e ficha en la mer sa lance e rendi graices a deu e a saint jaque de co qu il l avoient conduit tresque iloec , car oltre ne pooient il aler . 
les galiciens qui apres la predication de saint jaque e de ses deciples se departirent de la foi de saint baptesme cez fit regenerer per les mains turpin l arcevesque . 
co furent tuit cil qui se convertirent de lor bon gre , qui n avoient mie esté baptizé , e cil qui ne se vogrent convertir a la foi de crist o il les fit ocire , o il remedrent en chaitiveisons . 
d iloec si s en ala per tote espagnie de l une mer tresqu en l outre . 
les viles e les citetz qu il conquist lorz en engalice si sunt issi apelees en la terre del poble , qui en cel tens esteit molt petite . 
en espagnie , co est citez aute e bele e largue . 
[JK: é qui est dite caiteuse , c est en valvert ; 
[JK: éen la quele gist uns bons confessors de crist qui fu sergians de mon segnior saint jaque . 
sepulcre , si hi a un olivier qui per la vertu de deu florist cheun an a sa feste e porte fruit la vellie de la feste : aus vespres si hi sont les follies e les flors , e l endemain li fruiz toz meurs . 
[JK: (...)é en la quele sont li fort chevalier qui conbatirent e sunt apelé arabite e sunt dit [JK: (...)é . 
[JK: (...)é lai ou li cors de la mer est destrois . 
de totes cestes terres fu karlemaines sires , e des citez que je vos ai nommees : si prist de teus i ot per batallie e teus i ot per grant force e per molt grant engeing fors quant biterne qui est en valvert . 
cele ne poec il prendre tresqu au derreirain . 
au dereirain vinc a li e si l asist . 
e fu assegeié quatre mois . 
adonc fit sa proieire a nostre segnor e a saint jaque e lorz chairent li mur . 
e est deserte jusqu au jorn d ui . 
uns lacz hi esteit molt ners ou il aveit poissons assez - mes tuit sont ner . 
de teus i ot de cez citez que je vos ai arreire nomees que li roi de france qui furent devant karle e li empereor de conquistrent qui apres refurent sarrazin e paian tresque a l avenament karle e apres sa mort . 
maint roi e maint prince alerent en espagnie sore sarrazins e si conbatirent : clodoveus qui fu li premiers rois de france crestiens ; 
clotaires , dagobers , pepins , karles marteus : cist conquistrent partie d espagnie , e partie en laissarent a conquerre . 
mes icest karlemaines la conquist tote en son tens . 
- e ico sont les citez qu il conquist ou il ot molt granz travaus e puis si les maudist , e per co sont eles encorre sanz habiteors . 
les ydres e les simulacres qu il trova lors en espagnie , tot destruissit fors quant solament une ydre qui est en la terre alandeluf qui est appelee . 
si est apelez li proprament ou est . 
si dit outretant en lengue sarrazinesche cum feit deus en franceis . 
e si dient li sarrazin que mahomez que il aorent fit ceste en son nom d entramentresqu il vivoit . 
e la legion daus deables enclot en cele idre per enchantament . 
e si li per co qu il voloit que cele ymagie ne eust si grant force que nus ne la poust depecoier . 
maintes fez avint que quant oucuns cretianz s aprochiot de cele ymagie qu il perillot enieplepas ; 
e quant oucuns sarrazins s en aprochiot de cel maomet o per lui desproier , o per lui aorer toz aliegres s en partisseit . 
cele ymagie si esteit si enchantee que si oucuns oiseaus se asseist desore per aventure erraumant mureit . 
en la rive de la mer si aveit une piere de anciane ovre de sarrazins faite e polie , molt sobtiument sore la terre assise , tote cairee per desoz e molt lee e si est droite contre amont tot issi oute cum uns oiseaus soleit voler en aut . 
e deseus cele piere s y esteit assise cele ymagie d or musi que molt tres bien , e si aveit semblance d ome e esteit droite sore ses piez . 
e teneit sa face vers midi . 
e en sa main destre teneit l imagie une clef que nus ne li poet tolir . 
et si disoient li sarrazin que quant cele cle li chairoit de la main , luesque uns rois naitret en france qui tote espagnie pendreit e la convertireit a tenir la crestiante , mes co seroit au derreirain tens . 
co avoient il sorti e distrent que maintenantqu il veiroent la clef cheue que se reboucissont . 
e si avint au tens karlemaine de l or que li roi e li prince d espagnie donarent a karlemaine : si funda le mostier de saint jaque e lo cruit per trois anz qu il demora en iceles parties . 
e hi mist arcevesque e chenoines selonc la reule saint ysydoire qui fu evesques e confessors molt auz . 
e si l aorna molt bien de livres e de pailes e de bones eschailes d outres ornamenz . 
il avoient molt or e molt argent . 
si se parti karles d espagnie e puis si fit maintes outres yglises , car il fit l iglise ma dame sancte marie d ais la chapele e une outre yglise de mon segnior saint jaque en moime la vile ; 
e l iglise de mon segnior saint jaque a beorges ; 
e une outre a tolose ; 
e une outre en gascognie entre une cite qui a nom ax e saint johan de sorges sor le chamin saint jaque ; 
e l iglise saint jaque de paris qui est entre seine e montmartre . 
yglises e abeies fit assez outres per sa terre qui ne sunt mie en cest livre a mentaner . 
apres co que karlemaines s en fu venuz en france , si vinc uns rois d affrique qui avoit nom aiguolanz en espagnie . 
si amena molt grant ost e prist tote la terre , e lom la li rendi tote . 
e si hi ocist tant de crestianz qu il n en fu nus nombres . 
e puis si mist toz les crestianz fors des chasteus e des citez que karlemaines hi avoit laissez por garder . 
quant le sot karles , si assembla ses oz e retorna en espagnie ; 
e si mena avoec sei si grant gent qu il n en fu nus nombres . 
a ceste venue si amena ob sei le duc milo d anglers qui fu dux des oz . 
mes co ne det lom mie teisir cum grant essample nostre sires degnia demostrer a ceaus qui ont en balie les oumones per doner aus povres e aus clers e aus yglise , e il les retienent . 
car quant li oz karle se fu arbergiez au jor entor baione , une cite daus bascles , si ot un chevalier en l ost qui molt fu malades e aveit nom romastes . 
il demanda le provoire ; 
si se fit confes e puis recut , e apres co si departi la soe chose . 
il si n aveit que un sol cheval qu il balia a un son parent ; 
si li comanda qu il lo vendist , e tot co qu il en avroit , donast per deu e per s arme aus clers e aus provoires e aus povres qui en l ost estoient . 
romastes fu morz : cil si ne preza gueires la parole dau mort e vendi lo cheval cent sols . 
si fu enveios e coveitos . 
diable l engigniarent , car il prist les deniers qu il ot del cheval . 
si les despendi en bevre e en mangier , e en ico dont avoit mestier . 
e ico fit il molt tost . 
mes a cel tens s en vengiot deus molt tost del mal que li uns fazoit a l outre : des trente jorz e au chiep dau trente jors , si aparut li morz au vif si dist : " je t avoie comandee la moie chose per doner aus povres per la salu de m ame . 
e tu si n en as rienz feit . 
sachiés que nostre sires m en ha pardonez toz mes pechiez e per co que tu as retenue l aumone a tort , je sui en enfer e si ai demoré grant piece e sosfert les poines , e tu hi entreras demain en enfer - dont je sui issuz - e seras en cel lu moime ! 
" quant co ot dit li morz , si s esvanoi e li vis s esvellia qui molt fu espaontez . 
au matin si comenca a conter sa vision a toz , e tote l oz si en comenca a parler li uns a l outre . 
e sachiez que molt se meravillarent de cele vision . 
e lorz si oirent sodament clamor en l aer sore le chaitif . 
e ecil criz si resemblot brais de lions o de los o d outres bestes salvagies . 
maintenant si fu roubiz li chaitif d entre la gent , e si l enportarent diable tot ullant . 
il si fu quis per quatre jorz per les monz e per les valees , de gent a pie e de gent a cheval , mes ne le porent trover . 
en la fin quant il l ogrent quis per les deserz loz de navarre si que tote l oz i ot esté per doze jors : si fu trovez li cors dau chaitif toz depecoiez sor une rochie molt haute ; 
bien trois lieues de voie e sore la mer si esteit cele rochie , loing de la cite quatre jornees . 
iloec si avoient diable laissé le cors dau chaitif e tot issi cum il avoient l arme portee en enfer . 
per cestui sachiont tuit cil qui a tort retienent les aumones des morz que lom lor ha laissees per departir , qu il en avront outretel loier cum cil ot , e que nostre sires en prendre outretel vengiance cum il fit de cestui . 
apres ceste mervellie karles li granz rois e miles li dux ob lors oz si comencarent aiguolant a querre per espagnie tant qu il lo trovarent en une terre qui est apelee chains sore une eve logié en molt beaus prez , e en molt deleitos leu e en molt beau plain . 
lors apres si fit karles une molt bele yglise e molt grant en l enor dau glorios martyr saint fagunt e saint primitif qui iloec reposent . 
e si hi establi li bons rois une abeie de moines . 
quant aiguolanz sot que li oz karle venoit e qu il estoient bien pres : si li manda qu il se conbatroit si il voloit : vint chevaliers contre vint , o quarante contre quarante , o cent contre cent , o mil contre mil , o un contre un , o deus contre deus . 
karles prist cent daus sons contre les cent aiguolant : e si furent ocis li sarrazin . 
lors en reprist aiguolanz deus cenz contre deus cenz daus noz : si furent ocis : li mort co furent li sarrazin . 
encore en reprist aiguolanz deus mire contre deus mire : si en fu ocise l une partie , e l outre partie s en foi . 
au tiers jorn apres si gita aiguolanz son sort priveament e si vit que karles avroit grant damagie en la batallie ; 
si li manda qu il se vendroit l endemain conbatre ot lui ot planeire batallie ; 
e il l otrochiet equi . 
lor i ot ceus de noz crestiens qui le ser devant le jor de la batallie aparelliarent lors armes , e lors lances ficharent totes droites devant lors arbergies . 
au matin si les trovarent totes vers plenes d escorces e de branches . 
co fu granz signefiance , car cil receurent martyre per nostre segnior . 
en icel jorn tuit cil s en meravillarent . 
qui co virent , plus que lom ne poiroit dire , de si grant miracle cum nostre sires avoit demostré . 
e si fu escriz li miracles . 
cil qui trencharent lors lances res terre : les racines qui remedrent si gitarent puis granz bois , qui encore sunt en la terre . 
molt hi aveit de cez lances de freine . 
puis vindrent en la batallie e sarrazin e crestien . 
si ot ocis crestiens quarante mire ; 
e li dux de mile peires rollant recut martyre avoec eaus , co est a savoir ob ceaus les cui lances florirent . 
e li chevaus karle hi fu ocis desoz lui en icele batallie . 
karles se continc cum ardiz e se mist a pie ob diz mire de cez homes que plus ne l en fu remes . 
e se feri entre les sarrazins dont tant hi aveit que nus ne les peust nombrer , qui li assalirent sa gent de totes parties . 
e il adonc treit s espee e trencona un sarrazin per lo milo . 
quant il comenca a vesprer si se treidrent en lors arbergies e sarrazin e crestien . 
l endemain si vindrent en l aie karle quatre duc si vindrent devers lumbardie e si li amenarent quatre mire chevaliers molt bons e molt ardiz . 
e quant aiguolanz le sot , si torna en fuie e s en ala en lemozin , e karles s en retorna en france . 
ore si devom entendre que cil signefient qui morirent en la batallie si come li chevalier karle qui se devoient conbatre e qui aparelliarent lors armes devant la batallie , tot outresi devom nos aparellier noz armes . 
co est a dire : bones vertuz devom aver contre les vices , e contre les temptacions de la charn quiqui onques avra bone foi contre mauvaz heresie , o charite contre arme , o largece contre avarice , o bone oreison contre la temptacion a l enemi , o pouvrete contre richece , e perseverance contre estabilite , e qui se taira contre les tencons , e qui metra obedience contre charnal delit : la soe aste sera florie , e s arma sera coronee on celestial regne . 
co seront cil qui longiament tenceront contre les vices e contre le voler de la charn en terre . 
car co dit li apostres : " nus hom coronez ne sera , si cil non qui leiaument se conbatront ! 
" tot issi cum li conbateor chevalier qui morirent en la batallie per la foi jhesu crist , autresi devom nos morir aus vizes e vivre on monde ob saintes vertuz e per que nos pochion aver per nostre loier la corone florie on regne daus ceus , e que deus le nos otreit ! 
amen . 
apres co que dit vos ai as semblance , aiguolanz ot si granz genz qu il ne fu si mervellie non , car il ajosta sarrazins e mors e moabites . 
[JK: (...)é roi de bugie ; 
hospinel , lo roi d acie , effatur , lo roi , e persanz , lo roi d arabie , lo roi d alixandrie , lo roi de bugie , lo roi d acie , lo roi de barbarie , lo roi de marroc , lo roi de majorie , lo roi de meque , lo roi de sebille , e l aumancor lo roi de . 
lors s en vinc aiguolanz en gascongnye a une cite que lom apele agent , e si la prist . 
d iloec manda a karle . 
a si s en vinc en beausse a une jornee de paris . 
e si arbergia tote s oz en une terre loing d eve e quant furent arbergié , li chevalier e li cheval muriont de se , car n avoient point d eve . 
e karles fit equi endroit oreison a nostre segnior qu il li donast de l eve , e nostre sires dona lor eve si que per devant cheune arbergie de baron sorsit une fontaine la mieudre qui onques fust . 
e tuit li franceis s en esjoirent molt . 
e per icest miracle lor seguirent de france tuit cil qui onques armes pogrent portar . 
a e adonc se mou li bon rois e vinc s en a sancte croiz d orlienz . 
e d iloec si s en vinc a saint martin a tors e vellia et fit oreizon a nostre segnior e a mon segnior saint martin qu il li donast veintre les sarrazins ; 
e d iloec si s en vinc a saint ylaire a pestiers , e vellia , e comanda que lom rendist a mon segnior saint hylaire cheuns quatre deniers , per co qu il desfendi tote aguiaine d aler en essil . 
e puis si s en ala a limoges a mon segnior saint marcau e dona hi molt granz dons . 
e d iloec si s en ala a sarlat ou il fit molt riche yglise e molt riche abeie e dona hi quatre leguees de terre en toz senz . 
e puis s en vinc d equi en peiregorc a une fontaine arbergier . 
e trova iloec un bon home e manda li que si il avoit vin , qu il l en tramesist . 
e li bons hom dist qu il n avoit vin , e tramist li de l eve , e ico fu li mieudre vin dau monde . 
e au matin quant li rois se leva , si trova sa lance florie e bele e vert . 
e iloec fit une riche abeie que lom apele paonat et dona hi molt dau fust de la sancte veraie croiz . 
a e omonz per molt grant orgoil manda a karle qu il li rendist treu e que tenguist tote france de lui , o si que non , si s en foist . 
e karles li manda que co ne seroit ja . 
adonc ala omonz encontre karle ob trois cenz mire sarrazins per conbatre ot lui . 
e issi cum karles feri en l ost omont de l une part , girars dau frade , dux de lumbardie , feri de l outre part ob trente mire chevaliers qu il avoit amené . 
iceste batallie si fu entre does montagnies , l une si ha nom aspremont e l outre calabre . 
iceste batallie dura dau matin tresque a la nuit . 
adonc fit karles oreison a nostre segnior si que li jorz l i alongia . 
equi vinc girars dau frade e si prist lo tref d omunt et les sarrazins qui estoient . 
adonc s en foi omunz e balanz , mes ocgiers prist balant ; 
e karles segui omont e si lo consut a une fontaine ou il bevoit ; 
e quant omonz vit karle , si ot vergognie ; 
e karles li dist : " monte que conbatre t estuet ob moi ! 
" e omunz monta a cheval e si ot molt grant joie ; 
e puis greva omonz tant karle que a la terre lo mist . 
e li deslacoit l eaume quant rollanz vinc ob un pal e feri omunt sor le braz destre si que l espee li fit voler dau poing . 
e prist l espee moime e toli li la teste e lo braz jusqu au cobde . 
e puis si s en torna karles a ses arbergies e fit une abeie que lom apele clairac . 
e per co l apelet lom clairac que deus li esclarsit le jor . 
e fit iloec sevelir deus mire conpagnions qui mort estoient en la batallie e fit sevelir gandebo devant l outer e puis fit metre en l outer mainte sanctuaire per amor de ceaus qui mort estoient en la batallie ; 
e dona a l abeie une leguee de terre en toz senz . 
e de tot co ne savoit rienz aiguolanz . 
ainz manda a karle qu il li rendist treu e lui comanda per trois rois , o si que non , si s en foist de tote france . 
e karles li tramist la teste d omunt e lo braz ot tot l anel . 
e quant aiguolanz le vit , si ot molt grant duel . 
puis vinc karles pres d agent e fit iloec une chapele de sancte croiz . 
e fit iloec rollant chevalier . 
e turpins li establi iloec yy conpagnions qui ne li falissont . 
e ico furent li yy per . 
a puis s en vinc karles a la cite d agent e si la assist e sist hi entor l espaice de yy mois , et au cisen mois si ot feit feire ses engeings e drecer au mur ; 
co furent manguonel et pereires et truies et assez outres engeinz dont lom puet prendre chastel . 
e quant co vit aiguolanz a une nuit si prist ses rois e les plus auz homes de l ost et si s en essi de la cite , mes co fu permi les longaines et en larroncin , e s en passa permi guarone qui cort delez la cite , e tot issi eschapa daus mainz karle . 
l endemain si entra karles en la cite ot molt grant victoire . 
lors hi ot molt mort des sarrazins e molt en eschapa qui s enfoirent permi l eve . 
mes totes voies hi ot mort vint mire sarrazins . 
a e aiguolanz s en esteit ja venuz a bordeu , e auna molt grant ost , e ajosta quantque ajoster poec . 
e puis a chastellion passe gironde . 
e d equi s en ala aiguolanz a elleposelle qui adonc esteit a sarrazins e a lors comandamenz , e iloec s est arestez ob ses genz , e d iloec manda karle batallie . 
karles si fit evesque agent , e chenoines a saint caprais . 
adonc conquist karles ageneis , e quant ot conquis tot ageneis , si s en vinc a saint melion e fit iloec l abeie . 
e puis s en vinc . 
e iloec manda aiguolanz a karle qu il venist a lui parler tot en pais , e ne amenast gueires ob sei de gent . 
e li manda qu il li donrroit assez or e argent e outres richezces e vint somiers chargiez de pailes e de cendez , si il devenoit sis hom e feist ses comandamenz . 
e tot co disoit il per co qu il lo voloit conoistre e qu il le peust fere ocire . 
e quant karle oit co , si prist deus mire chevaliers daus melliors de sa terre e ala adonc vers aiguolant , tant qu il fu bien pres a une lieue de la cite . 
e il fit totes ses genz arester , fors quant solament quarante chevaliers qu il mena ob sei tresque a une montagnie qui est bien pres de la cite : si que lom la poet bien veoir , e iloec si les laissa ; 
lorz mist karles jus sa roube , car trop esteit bone , e prist une outre plus mauveze , e si s en ala vers la cite ob un sol chevalier sanz lance , mes il portot son escu detres son dos , car tot issi les portoent lors les escuz li messagier quant il esteit guerre . 
sarrazin ne sei quant furent issu de la cite qui se aloient deduire . 
e lors quant il virent noz genz , si tornarent a eaus e lor demandarent queus genz il estoient , e il respondirent : " messagier somes karlemaine qui nos envoie a aiguolant vostre roi . 
" lors si les menarent li sarrazin tresque per devant aiguolant e si li distrent : " karles nos envoie a toi qui est venuz issi cum tu li mandas ob solament quarante chevaliers e paroles ob lui tot en pais ! 
" lorz s arma aiguolanz e si dist aus messagiers : " alez vos en e si dites a vostre roi qu il m atende ! 
" aiguolanz ne cuidot mie que co fust karles qui ot lui parlot . 
e tot issi connut karles aiguolant , e si esgarda karles la cite de quieu part ele esteit plus legiere a prendre , e vit toz les rois qui avoec aiguolant estoient . 
e puis si s en retorna a ses quarante chevaliers qu il avoit amont laissez , e puis ala tant qu il vinc aus deus mire chevaliers . 
aiguolanz si ala molt tost apres , ob set mire sarrazins armez per co car il les voloient ocirre , e karles e toz les outres . 
mes karles s apercut molt bien . 
e d iloec si manda a aiguolant qu il li rendist la cite , e aiguolanz ne la li voec rendre , mes il en prist ob lui batallie per tel covenance que la citez fust a celui qui ventroit son conpagnion . 
le jorn avant de la batallie , si furent nostre crestien tuit armé : e l endemain si furent devisees les batallies eus prez qui sunt entre la cite e tallieborc , qui esteit molt bons chasteaus sore une eve assis qui a nom charante . 
teus i ot de noz crestianz qui atornarent lorz lances e aprestarent , si les ficharent totes droites devant lorz arbergies . 
a l endemain quant il se levarent , si les trovarent totes vers cuvertes d escorces e de rampz e de follies totes les lances a ceaus qui en la batallie devoient morir e recevre martyre per jhesu crist . 
cil ogrent molt grant joie de cel miracle , si trencharent lor lances res la terre . 
e s asemblarent e ferirent premier en la batallie , e molt hi ocisdrent daus sarrazins . 
mes totes voies receurent martyre , car furent ocis . 
li numbres d eaus qui furent ocis , si fu de quatre mire ; 
e li chevaus karle qu il seoit si fu ocis desoz lui . 
karles fu molt grevez per la force des chevaus aus sarrazins : si fu a pie , si prist cuer e retreint ses genz e les fit toz aler a pie . 
si ocist molt daus sarrazins e li outre sarrazin ne pogrent plus la batallie sosfrir , car il estoient molt las de ceaus qu il avoient ocis . 
si s en entrarent en la cite . 
e karles ala apres e si les assist , e aceint tot le mur a la reonde , fors quant celui devers l eve . 
la nuit apres aiguolanz s en essi de la cite permi l eve , e karlemaines entra apres en la vile e ocist toz ceaus qui ne vogrent estre crestien . 
BI BI. hunaut fit baptizer e toz ses conpagnions , e furent baptizé en l iglise saint bebien . 
e turpins si cerchia totes les yglises de la vile : co fu la premiere qu il trova que la saint bebien . 
apres si trova icele saint leofaire , apres icele saint trojan ou li cors de lui gisoit . 
molt fit deus de miracles per lui . 
car quant li rois de tolose teneit la cite d elleposelle , si avoit un son preost en la vile qui un bon home que sainz troianz avoit baptizé de ses mainz . 
e fit lo rendre cent sols e iqueaus cent sols tramist au roi de tolose . 
e quant il les tramist lai , si devindrent charbon . 
e quant li rois les vit , si dist que oucun damagie avoit lom feit au bon home ; 
e tramist les li rois arreire au bon home ; 
e quant li bons hom les tint , si furent denier bon . 
apres co turpins vinc au mostier saint soloine , e trova iloec la vie de lui . 
e guodomires si avoit feit ocire saint symon pres de la cite d orliens . 
e per co que pesa a saint soloine , si lo fit ocire , e si li avoit assez servi ; 
e iteu merite en ot guodomires que cinc anz en esta cecs e mainz miracles fit deus per saint soloine a sa mort e a sa vie . 
e apres trova turpins l iglise saint macou qui fu uns daus set sainz de bretagnie a cui li los servi de sa busche porter , per co qu il li avoit mangié son ane . 
BI. apres trova turpins l iglise dau glorios martyr saint eytrope . 
iquist sainz eytropes si fu filz a l amiraut de babiloine . 
iquist boneurez sainz eytropes quant oi parler de nostre segnior , si l ala querre e fu au miracle daus peissons e dau cinc pains e ico fu a . 
e puis torna s en d equi e ala en babiloine a son pere e a sa mere e dist les noveles de nostre segnior e les miracles qu il fazoit , e convertit molt grant gent a la loi nostre segnior . 
e quant sainz eytropes fu tornez en sa terre , li jue ogrent mis nostre segnior en croiz . 
e il torna en jerusalem arreire e fu molt irez de la passion nostre segnior , e d equi s en torna en la terre son pere e donot trente jues per un denier e fit les toz deseriter ; 
e convertit saint ypolite e saint trillo e saint fremi e molt grant poble a la loi jhesu crist . 
e puis s en ala sainz eytropes aus apostres ob ses trois conpagnions . 
puis s en ala en antioche ob eus e ob mon segnior saint denis . 
e mis sire sainz pieres comanda li qu il alast preechier a elleposelle lo nom nostre segnior e menast ob sei ses trois conpagnions ; 
e a mon segnior saint denis comanda qu il alast a paris . 
e partirent sei li dui conpagnion a aucoire . 
e quant sainz eytropes vinc a elleposelle , si predica lo nom nostre segnior e onc n i poec convertir fors quant eutelle , la fille au roi hunaut . 
e quant sainz esperiz se fu mis en ceste dame , si ama molt sainz eytropes lo nom nostre segnior . 
e quant sainz eytropes parlot de nostre segnior , il esteit batuz e laidiz . 
mes iceste dame sancte eutelle l en garisseit . 
e en apres co li manda sainz marcaus qu il alast parler a lui a bordeu . 
e il hi ala ; 
equi sogui sainz eytropes que sainz pieres e sainz esteines estoient mort e que deus fazoit molt granz miracles per eaus . 
d equi ala sainz eytropes a rome e trova hi saint climenz e vit les miracles que deus fazoit per mon segnior saint piere e parla ot mon segnior saint climenz . 
e mis sire sainz climenz li demanda qu il aveit feit a elleposelle . 
e il li dist que rienz n i avoit feit fors eutelle , la fillie au roi hunaut , car les genz de la vile estoient molt males e crueus . 
demanda li mis sire sainz climenz queus vile co esteit . 
e il li dist que molt esteit bele e riche e de eve e de riveire e de fores . 
adonc li comanda sainz climenz qu il s en retornast arreire e predicast lo nom nostre segnior autament , e les miracles qu il avoit veu que deus fazoit per mon segnior saint piere . 
e il si fit . 
e fit sore un poiz une croiz e d equi predichot autement lo poble . 
e a ceste venue convertit molt dau poble . 
e molt lo voloient oir e escoter . 
les meretriz de la vile s alerent clamer au roi hunaut e distrent li que tote sa gent avoit perdue , car tuit estoient en eytrope . 
e equi moime si hi tramist hunauz vint de ses forestiers de sa maison e lor dist qu il le li tuessont . 
e quant sainz eytropes les vit venir , si le segnia , e tuit creurent en deu , e il les baptiza . 
e hunauz lor fit a toz trenchier les testes e giter on pois . 
apres hi tramist outres vint , e il fit outretel . 
e hunauz les fit ocire ensement . 
apres hi tramist son fil e ses vaslez de sa chanbre . 
e sanz eytropes les convertit ensement come les premiers . 
hunauz fut molt irez e dolanz de son fil e de sa gent qu il avoit feit ocire , e ala s en clamer aus brustiers e lor dist qu il le li tuessont . 
e il si firent . 
quant sainz etyropes les vit venir ancoisqu il morist , si fu molt dolanz de ceaus qui mort estoient e gité on poiz : si leva sa chiere contre lo cel e les oilz e les mainz e fit iceu proieire a nostre segnior : " sire beaus deus jhesu cris , aiés de ceaus merci qui per toi sunt martirizé , qu il ne soient condampné ! 
ancois soient en ton regne , e tuit cil qui querre me vendront e per ton nom me proieront : ob tei soient en region . 
" e equi moime que sainz eytropes fu morz , li angre pridrent lo cors de lui e si lo sevelirent a une yglise qu il avoit feite en l enor saint sauveor . 
e sainz fremiz mori en icel moime jor . 
e l endemain les genz de la terre qui ne voiant , prenoient le sanc eytrope e tochoient a lorz oilz , e veiant ! 
e moimes hunauz e tuit li son s en convertirent a nostre segnior . 
e li prison que hunauz avoit en sa prison , en icele moime que sainz eytropes fu martirizez , s eschaparent e en portarent les fers e les fus lai ou sainz eytropes gisoit . 
adonc mervellia toz li mondes daus fers e daus fus cum il hi avoient esté porté . 
e adonc s en convertit totz li pobles qui a elleposelle apartenoit . 
e adonc comanda li empereires que lom fist desore une abeie de trente chenoines en l enor saint udusoire qui fu evesques e confessors . 
e ancoisque cist miracle fussont sou , mori sainz ypolites en un loec qui a nom pres de la charante , e nostre sires fit mainz miracles per lui . 
e li bons rois , quant oi les miracles que deus fazoit per icez glorios martyrs , ordena evesque en la vile e comanda a hunaut que d ore en avant fust leiaus crestianz e que gardast la vile , e de le hore en avant fust apelee la citez xainctes . 
BI. puis s en torna li bons rois lai ou les astes daus lances aus barons florirent e li angre les orent seveli . 
equi fit adonc une chapele de saint saornin ; 
et hi mist li empereires chenoines e dona yy mire onces d or e outretant d argent ; 
e dona l iglise a saint eytrope , per amor deus barons qui equi gisoient . 
BI. apres tot co si vinc aiguolanz ob grant navie per charente e amena molt grant gent e ariba au port de la peire . 
equi se conbati karles ob lui e ocist li doze mire sarrazins . 
li franceis qui morirent en icele batallie : dui mire en furent porté : li un a saint eytrope , aurelian de rome furent seveli a une yglise de saint sist tres l iglise saint eytrope e aurelianz fu seveliz en l iglise saint eytrope , e tuit li outre furent seveli e au o ha maintes vertuz . 
BI. e iceste batallie feite , s en passa karles a montrompnie , sor la fontaine ou gist sancte lezine . 
e equi trova li bons rois les sarrazins e si les enchauca jusqu a un pas e equi trova un jaiant qui avoit nom guolias e sis chivaus baucans ; 
et celui pas gardot ob vint mire crestien sarrazins que aiguolanz li avoit livré . 
karles comanda a ocgier lo daneis qu il entrast premiers ou pas ob vint mire crestiens , e guolias feri premiers ocgiers lo daneis e l abati de son cheval . 
apres lui si vinc li dux naimes ; 
si feri le sarrazin de son glaive si que mort lo gita . 
apres fit monter ocgier lo daneis . 
ocgiers si feri lo fil a l amiraut de perse e si l ocist ; 
adonc si tornarent en fuie li sarrazin tot droit a la navie a forras e li outre a chastelallion . 
e tot en fuiant s en entra ob eaus si cum deu plot , s espee en sa main treite , e ocist toz les sarrazins de la vile qui ne croiant nostre segnior . 
si comanda la vile a talliafer de leon qui comps esteit d , e qu il la gardast e tote la terre jusqu a sancte marie de la porte deu qui est sobre sevre . 
apres s en torna li bons rois lai ou la batallie avoit esté e equi fit une yglise de saint girmain qu apelet lom a saint girmain de l eschalier per une eschailie de sarrazins qui furent mort , e equi fit sevelir toz ses crestiens . 
apres en fit une outre yglise de saint lorenz ou fu seveliz li cuens de girone . 
BI. apres ocgiers li daneis passa la charante ob ses alemanz ; 
apres s en ala fontaine de . 
e aiguolans quant ho sot , si se mist apres ob deus cenz mire sarrazins . 
e conbati sei ob ocgier , e feri gautier d alemagnie de s espee per le chiep si que mort lo gita . 
quant aiguolanz sot que veneit , si s en foi a montrompnie . 
karles quant vinc en la batallie e vit ses barons morz , si ot molt grant doel ; 
si fit trois chapeles ou les sevelit : la premeire fu de saint piere , equi fu mise la teste a l arcevesque arve en un boial que ocgiers hi mist . 
l outre yglise si fu de saint saornin ou gist gautiers d alemagnie e soi conpagnion . 
a sancte marie dau port gisent li outre conpagnion enz en l iglise . 
BI. apres co segui karles aiguolant en marempnie e quant il fu lai si fu molt nuiz . 
equi fit karles oreison a nostre segnior li alongia le jor , e plus fu aa que troi outre ; 
equi feri karles per aiguolant e per sa gent e si tua de sarazins diz mire . 
e aiguolanz s en foi en oleiron ob ses genz ; 
e equi ou la batallie fu , apelet lom a luzac . 
e quant la mers s en fu alee , karles segui apres . 
e quant aigulanz ho sot e li son , si se mistrent en lor navie e alerent s en a anseune . 
BI. karles cerchia tot oleiron e turpins trova une chapele en oleiron si n ot molt grant joie per co qu ele esteit de nostre dame ou gist l arcevesques d antioche tres l outer , e qui furent fillies dau roi ; 
e iceste antioche perit cum fit sodome e guomorre . 
en iceste chapele ha molt grant sanctuaire , e fit la faire karles per l amonestament turpin . 
apres fit feire karles outre yglise , de saint denis . 
apres quant s en essi karles d oleiron , si fit feire l iglise saint piere , e mist hi guilliaume lo rosseau per garder . 
BI. e apres si s en vinc a saugion e prist lo ; 
e quant l ot pris , si lo dona a talliafer de leon au compte d . 
apres s en vinc karles a anseune e prist la ; 
si la dona a guarin e tote la terre d arvert . 
guarins li cuens fit l abeie de , e turpins sacra l outer devers la cloitre ou il mist molt riche sanctuaire . 
apres nos en alames a l iglise saint saornin ou trovames lo cors saint valentin . 
apres nos en alames , a didone e a susac e presimes tote la terre . 
e au chiep de susac fit karles une chapele de saint roman . 
BI. apres co li vindrent noeles a karle que li sarrazin daus avoient correu a xaintes e avoient li molt mort de sa gent : trente mire en hi estoient . 
li bons rois quant ho sot , si vinc apres . 
e aiguolanz esteit a mauretagnie ob deus cenz mire sarrazins e mis sei au devant karles a mont basiron . 
equi fu molt granz la batallie de karle e d aiguolant . 
aiguolanz s en foi aus ou molt grant plante de sarrazin aveit . 
BI. a mon basiron remest karles ou il fit does chapeles : l une fu de sancte marie que apelent ou la fillie karle gist . 
e trova iloec karles un bon home qui avoit nom leon e chanta moi caresme messe a karle e dist e per co a nom li loecz . 
e equi fit sevelir les barons qui mort estoient en la batallie . 
apres co li demanda karles au bon home per quoi il avoit iteu messe chantee . 
e il li dist que per co l avoit chantee que deus li fazoit majors miracles que a toz les outres rois qui fussont ou monde . 
e equi moime li rois li parti son anel d or et puis li dist que quant il lo manderoit qu il venist a lui en quieuque lu ou il fust . 
BI. e apres co si s en vinc karles a lusac . 
e equi perdi karles deus mire chevaliers , e aiguolanz diz mire . 
e equi fit karles does chapeles , une de saint piere , e outre de saint martin . 
devant l iglise saint piere fu seveliz gileberz li seneschaus karle ; 
e a l iglise saint martin uns evesques e uns arcevesques , li uns a destre e li outres a senestre joste l outer . 
BI. apres s en ala li bons rois a la fontaine de ou aveit trois motes de sarrazins qu il prist . 
l endemain li vindrent en secors quatre duc de france : li uns si aveit nom raineaumes , li outres li dux ratiers de flandres , e richiers dux de normandie , e landrix li chapdaines , qui dux esteit de namborc , qui li amenarent trente mire chevaliers molt bons conbateors . 
equist se conbatirent ob aiguolant aus , e perdi hi aiguolanz yy mire sarrazins , e fu hi morz li rois d arabie e li rois de bugie . 
li bons rois si arbergia lo ser aus ot ses genz . 
apres hi fit li bons rois aus une chapele de saint sauveor . 
en une outre en fit de saint gieudas qui est sobre l eve d oudure . 
apres en fit une outre sore la soignie de nostre dame sancte marie . 
en cele yglise seveli karles les evesques e les abez qui furent mort en icele batallie . 
e les outres en fit porter a saint eytrope a xaintes , e furent seveli ou cimisteri que li angre sacrarent tres l iglise saint eytrope . 
karles laissa en iceste yglise de nostre dame sancte sor la soigne la croiz qu il portot a son col . 
en icele croiz si ha dau sanc nostre segnior , e de la roube nostre dame , e daus peaus , e dau monument e dau drap de que il fu envelopez au monument , e mainte outre sanctuaire qu il mist en l outer . 
BI. equi endroit passa karles la soignie e s en ala a la font d orvile . 
e ocgiers li daneis e soi conpagnion a la font saint martin . 
d equi ala ocgier a ob yy mire crestiens . 
lai isseit aiguolanz de ob deus cenz mire sarrazins e conbati sei ob ocgier en la val de bucirande : en icele batallie fu morz li dux rainaumes e li dux rogiers e dui mire crestien . 
rogiers fu portez a sancte sone e equi mist karles la jote saint bercome en l outer e i mist daus innocenz e de maintes outres vertuz . 
e i dona une leguee de terre contre soleil levant . 
iqueste bone yglise dona li bons rois aus nonains de saint osoine d enguolesme per co qu eles fissont servir l iglise per amor daus martyrs nostre segnior . 
rainaumes fut seveliz en un chamin pres de l iglise de sancte sone . 
BI. apres co si assegia karles e esta hi l espaice de deus mois . 
apres fit une yglise de saint bebien sor la vau de bucirande . 
aiguolanz si esteit de l une partie de l eve de trevel , e karles esteit de l outre . 
apres co si vindrent troi duc devers lombardie e li dux rollanz ob eaus : co fu arnauz de beaulande , e girars de viane , e rainiers de losane e oliviers sis filz ; 
icest li amenarent vint mire chevaliers . 
si assalirent devers midi , car per alliors n i pooient assalir , e pridrent la cite . 
equi fu morz li dux d e fu seveliz en la chapele saint bebian . 
li empereires e li son ocisdrent en la cite yy mire sarrazins . 
e karles si dona la cite e les chartres e tote la terre qui asfiert , desique a la font saint eytrope entre lo ne e lo seudre , e l abes de charros dona equi endroit tote iceste terre a son nevo williaume de fougeires : " seras hom a l abe de charros , e de ton homenagie te det doner l abes diz livres o deus chivaus ; 
me tu des garder l abe e les moines e l iglise de charros come ton cors ! 
" en la cite de si aveit un paleis , e on paleis si aveit un clusel ou fu mis li avers aus sarrazins . 
BI. maintresque karles demorot a icel clusel querre , ratiers li cuens de flandres ala a mont guitmar ou il ocist deus mire sarrazins , e prist balaguier qui esteit de l outre partie . 
quant aiguolanz oi que ses genz estiont mortes , si vinc de mauretagnie ob cent mire sarrazins e conbati sei ob noz barons e ocidrent ratier e guibelin e antempne lo chapelan karle , e deus mire des outres . 
karles quant o sot , si en fu molt marriz e dolenz e vinc apres e vit les morz , e ala apres aiguolant . 
e si l ateint a yvier ou il ocist set mire sarrazins . 
puis s en torna a l abaie de beagnie que aiguolanz avoit destruite . 
c equi fit sevelir ses barons , car sainz marcaus l avoit edifiee . 
e mist tot outretant de reliques en l outer , cum en avoit a nostre dame sancte marie a solac fors quant solament dau lait nostre dame e hi dona does leguees de terre en toz senz a l abeie . 
BI. puis s en torna li bons rois a mont guitmar arreire ou turpis sebelisseit ses barons : saint antempne seveli ou mostier saint girvais tres l outer molt perfont la piere naive ; 
per amor de lui e des outres hi mistrent daus innocenz , e de la povre saint johan baptiste e de saint thomas d inde , e de maintes outres vertuz . 
l abes de saint girmain de paris fit fere l iglise de lezzignie , ou il mist maintes sanctuaires en l outer ; 
e hi fu seveliz gautiers de lezzignie qui fu filz sospic , ot mainz outres . 
equi dona karles a saint girmain de paris tote la terre qui asfiert de la mene jusqu a la font del tres , fors cele qu il dona a la meison de beagnie . 
e l abbes la dona a son nevo , a guilliaume de paris . 
e puis li dist : " beaus nies , de ceste terre seras hom a l abe de saint girmain de paris , e rendras en treze costeaus e un cuer de cerf ! 
" lo fe de berbesil dona ensement karles a l arcevesque de bordeu . 
e l arcevesques lo dona a un son parent am diz sous d omenagie de deniers de la table . 
BI. apres tot co aiguoalanz manda batallie a karlemaine a mauretagnie . 
karles si vinc molt pres de mauretagnie e fit hi l iglise saint denis . 
equi mist karles deus cors sainz e outres vertuz maintes , entre l outer e une petite porte . 
apres aiguolanz ajosta ses oz a beaumont qui es cosnac e mauretagnie . 
karles rengia ses oz e comanda a gui de nantoil qu il alast devers gironde ; 
e terris d ardene e li dus nembres et li dus naimes amenarent ob eaus vint mire chevaliers , e ocgiers e soi conpagnion vint mire , rollanz e soi conpagnion outres vint mire : e tuit icest ferirent en l ost aiguolant et oucisdrent daus sarrazins quarante mire , e li tres aiguolant hi fu abatuz . 
apres s en foi aiguoalanz vers ; 
e li amiraus de s en foi vers mauretagnie , e ob volonte de rollanz sis nies s en entra enz mouretagnie , l espee treite , ou il e soi conpagnion ocisdrent diz mire sarrazins . 
de crestiens hi ot mort numbre de quatre mire . 
li un furent seveli a l iglise que sainz marcaus fit en l enor de saint esteine . 
karles fit une chapele de saint roman au pui de beaumont ou furent seveli li outre . 
e per l amor daus barons qui hi furent seveli , hi mist en l outer de la pointe dau clo nostre segnior e maintes outres vertuz . 
apres fit la chapele saint lezaire o gist aloris e soi conpagnion apres en l abeie de cumbes qui fu jadis abeie fit porter les outres ou ha molt reliques de saint dizens et maintes outres vertuz . 
BI. apres assegia karles ob ses genz e hi esta un mois e puis lo prist e ocist hi deus mire sarrazins . 
e aiguolanz s en esteit ja foiz a blaives , e landris li chapdaines ala apres ob set mire crestianz et fit molt grant damagie en la terre de blaives . 
e cum il s en tornot , aiguolanz vinc apres e si lo trova sore les trois fontaines e conbati sei ob lui , e ot hi mort diz mire sarrazins e troi mire crestianz . 
quant aiguolanz ot feri landri lo chapdaine . 
si lo gita mort : il gita s espee en l eve , car il ne voloit que li sarrazin l eussont . 
e artaus s en eschapa ob deus mire crestianz e vinc s en a karle e conta li coment avoit esté . 
e karles ala apres equi ou li mort gisoient , ou il e soi conpagnion firent molt grant doel . 
apres fit une chapele de nostre dame sancte marie : equi fu seveliz landris e soi conpagnion : e per amor d aus mist en l outer lo chiep saint aubin . 
e fit une chapele de saint martin en la vau , e mist ou pie de l outer reliques de saint martin e assez d outres . 
e apres co dona a artaut e tote la terre qui asfireit ; 
equist fez dure de la gironde jusqu a nantoil , lai ou guis desconfit les sarrazins . 
e rollanz retint mauretagnie a son obz . 
BII BII. apres co ala karles a blaives ob tote s ost . 
e rollanz e oliviers e lur conpagnion si trovarent les genz aiguolant hors de la vile , si se conbatirent ob la gent aiguolant . 
e dura molt li chapples entr eus . 
e mesleament s en entrarent enz la vile ob eus e tuarent toz les sarrazins qui ne vogrent estre crestian , e cil qui le vogrent estre , ne tuarent mie . 
e apres je turpins si cerchai totes les yglises de la vile que aiguolanz avoit destruites , fors quant l iglise e lo sepocre saint roman ou nus sarrazins ne poet entrer ne mal fere . 
laienz si a deus cors sainz , saint sycaire et saint roman . 
equist bonseurez sainz romanz si fu d affrique e per voiz d angrie vinc a blaives . 
si aveit adonc a blaives une ysdre que li sarrazin aoroent ou tens blaise qui rois esteit de la vile . 
sainz romanz vinc en la vile e predicha lo nom jesu crist . 
e li sarrazin cuidarent lo ocire e distrent li que si lor deu n aorot , il esteit morz . 
e il adonc lor dist qu il lo menassont a lor deu , a celui qu il aoroent . 
e il adonc l i menarent . 
e quant sainz romanz l ot conjuré de part deu , si devinc cendre . 
apres sainz romanz hi fit une yglise de saint sauveor , e fit hi abeie . 
e proieire de lui deus hi fit maint miracle ; 
e maimament sovre la dame de la vile e sor mainte outre gent de mainte maladie . 
e apres rollanz ferma l iglise saint roman e hi mist chenoines . 
BII. apres co li bons rois s en ala a munt auban ob tote s ost qu il asali e si lo prist . 
equi ocist les sarrazins qui croire ne voloient en deu . 
equi fit karles does yglises : l une fu de saint vincent qui equi repose , e sainz relevez . 
apres hi fit une outre yglise , de saint giront . 
e dona la terre au compte d , a talliafer , de leon esteit li chasamenz . 
apres s en ala karles vers mon mor , e ou pas de mon mor trova la gent aiguolant e lui moime ; 
equi rollanz e soi conpagnion li togrent lo pas per force , e dura la batallie desique a saint andres . 
e lai fu morz li rois de sebille , a apres lui diz mire sarrazin , e de crestianz deus mire ; 
e furent seveli a saint andres , e a saint esteine qui desertes estoient . 
e aiguolanz s en foi per mer a bordeu ot ses rois . 
e karles ob son navire passa oltre ob rollant e ob ses oz e per vive vinc a lormunt . 
equi fit chapele de mon segnior saint martin . 
BII. d equi rollanz , l endemain , quant li floz de la mer s en fu tornez , passa oltre toz s os e si vinc vers la vile de bordeu . 
e encontra un sarrazin qui s esbaleier , si l ocist rollanz . 
e cil sarrazins si aveit le melior cheval de paenisme . 
e rollanz laissa ses armes e son cheval e prist les armes au sarrazin . 
e si ala vers la vile de bordeu . 
e vinc a une porte o aveit desus une sale . 
le sarrazin que rollanz aveit mort , si aveit nom salatrapz . 
li portiers , quant lo vit venir , si l apela e li dist : " bien soiez vos venuz , sire salatrapz . 
" e rollanz li dist qu il li tenist son cheval , qu il ireit laissus parler aus dames . 
e monta apui amont . 
e salua braidemontde e euraque ; 
e dist puis a totes qu il les mariereit e lor donrroit les melliors chevaliers de l ost , e eles cuidarent que co fust salatrapz . 
e quant rollanz se demostra , si n agrent eles molt grant joie , e il lor demanda coment il poirroit aver la vile , e eles li distrent que aiguolanz esteit alez a nobles , encontre a toz les sarrazins de paenisme , per co qu il li vengiont secorre . 
adonc rollanz senti les sarrazins qui s en issoient de la vile , si prist congie daus dames e monta sor le cheval . 
e li sarrazins portiers demanda si co est salatrapz . 
e il dist que non . 
" ainz sui rollanz " , [JK: feté il . 
rollanz e li rois de lubie se laissent chevaus corre , si fiert rollant permi l escu , si que tot le li faussa , e rollanz treit durendat , teu cop li done sor le chiep que tot le trenchia jusqu aus arcons . 
rollanz ocist vint sarrazins devant les dames , ainzque partist devant la vile . 
rollanz ne poec plus sosfrir les sarrazins e passa s en areire a lormunt . 
BII. apres tot co quatre duc vindrent de france qui amenarent vint mire chevaliers : co fut li borgoins e li dux gerins de loeregne ; 
e guanelos , li traitres e angeliers li dux d aquitaine . 
rollanz , per co qu il voleit mal a guanelo , se parti de l ost karle , ob quarante mire chevaliers e ala s en a senon pres de gironde . 
au matin , quant il fu levez , si oit messe , e vit essir dau bois une cergie tote blanchie . 
apres si fit armer tote l ost e ala apres la cerge , e la cerge se mist en gironde , e il tuit apres , e seguirent la a une abeie de sancte croiz qui fu jadis , mes li sarrazin l avoient destruite . 
e turpin entra en l abeie , e trova cum claudille la funda . 
apres s en ala rollanz sor bordeu , e passa l eve a lonc pont , e essagua lai ou sainz seurins gisoit , e maint outre cor saint . 
e turpins entra en l iglise e trova en un marbre les rendes que l iglise avoit , e les vertuz qui estoient . 
apres s en ala rollanz e turpin a la vile lai ou il avoit laissé les dames . 
e les dames avoient adonc guerni lor sale contre les sarrazins . 
rollanz assali equi e soi conpagnion molt durament , e adonc uns sarrazins leva une eschale contre la sale ou les estoient , e cuida hi monter , e rollanz lanca un pal , e dona itel au sarrazin que mort lo trebuche ; 
e li paus se ficha on mur . 
quant co virent li outre sarrazin , si s en foirent . 
e rollanz trenchia les baroilz de la porte si com deu plot . 
BII. si entra enz jusque a une eve qui a nom la devise . 
equi trova guolias que aiguolanz hi avoit laissé ob vint mire sarrazins . 
equi fu molt granz la batallie : e si ocidrent diz mire sarrazins . 
adonc s en fui li rois de bugie vers arcaisson . 
li sarrazin de la vile qui vogrent estre baptizé ne morirent mie , e cil qui ne vogrent estre baptizé si furent mort . 
quant karles sot que bordeus esteit pris , si vinc ob ses oz . 
e fu molt dolens per co qu il s esteit ot rollant son nevo , per guanelo . 
adonc fit paiz ot son nevo . 
BII. apres co turpins cerchia les yglises de la vile . 
la premeire qu il cerchia si fu icele de saint seurin . 
mes ou tens saint marcau , l avoit edifiee sancte benedicte en l enor saint sauveor ; 
e sainz marcaus en hi fit une en l enor saint esteine e hi fit un outer de terre ou il mist molt precioses vertuz , car mis sire sainz marcaus converti lo poble de bordeu , e sancte benedicte l aveit converti per l amor de stagne qui lai l ala quere . 
lai li ballia la sancte vergie que nostre sires ballia a saint piere , e mis sire sainz peres la ballia a mon segnior saint marcau , e mis sire sainz marcaus en resuscita un son conpagnion en la voie de rome . 
e ma dame sancte benedicte en franssit totes les ydres de bordeu qui estoient au que li sarrazin aoroent , e en gita lo diable qui esteit en une tor , e en gari son mari philibert qui dux esteit de bordeu . 
adonc creiguit philiberz nostre segnior molt fermament . 
e mis sire sainz marcaus quant il departi les reliques mauretagnie que sancte veronique avoit aporté , si ballia une molt grant eschirpe a ma dame sancte benedicte , e l outre partie tramist en beagnie , e l outre partie enporta eleazars en arvert a ma dame sancte marie en l ile ou il les mist en l outer , e l outre partie remes a . 
en ceste eschirpe esteit li ors e la mirre qui furent offri a nostre segnior , e dau bercol nostre segnior , e de la crepche ou il fu mis , e dau monument o il fu pousez , e d equi ou il fu bagniez , e li correi ot que il fu liez , e de la guonele nostre dame quant nostre sires nasqui de li e la mangie de la chamise nostre dame ; 
e de la manne , e de la farine dont helies li profetes viveit ; 
e de la pierre dont sancte anne espose fu ; 
e dos daus deniers qui corriont ou tens cesar de rome ; 
e tot ico fu envolopé en une aube en que mis sire sainz marcaus chantot la messe . 
quant mis sire sainz amanz trespassa , si mistrent iceste eschirpe en l outer saint amant ; 
iquist fu conpains de mon segnior saint seurin . 
e ico fu ou tens mon segnior saint martin de tors : si que cum mis sire sainz martins trespassa , mis sire sainz seurins oit les angres chanter cum il enportoient l arme de mon segnior saint martin , si qu il apela un son arcidiacre , e dist li que sainz martins esteit trespassez , e que li angre enportoent l arme de lui ou cel . 
e il n en oi rienz . 
e il li dist : " met tes piez sore les mienz , e oiras ho ! 
" e il si fit . 
e tot issi oit . 
et tot lo tresor de l iglise midrent soz terre tres l outer saint auban en une cropte , per poor d aiguolant . 
e hi mistrent un escharboncle que sancte benedicte avoit doné a l iglise saint seurin . 
apres karles e turpins la terre que sancte benedicte avoit donee a l iglise saint sauveor que sainz marcaus sacra , e lo cimentire per les mainz de set evesques . 
en icest cimentire sacré est l iglise sancte eulade , e la saint martin que clodoveus fit , e icele saint vincent , e icele saint remei , e la saint germain ou jesent maint boneure . 
apres fit karlemaines e turpins chenoines reglers en l iglise saint seurin e mist hi arcevesque son filiou turpin . 
totes les demes e les yglises dona karles a saint seurin , si cum sainz marcaus ho aveit doné , des leire si qu en gironde , e desi jusqu en syron . 
car il hi dona l iglise de girontville e iceles qui apartenent a sancte marie dau syron , e iceles de belin , e icele saint pou d osengie ou gist guarins , e l iglise saint piere de cumpree ; 
e icele saint martin de carcanz o a molt riche sanctuaire que sancte helene hi aporta qui arriba . 
cayphas qui esteit evesques daus jues hi arriba e vinc a bordeu , e fit molt dau poble de la vile a son talant , e trespassa ; 
e quant il fu trespassez , si fu seveliz a mont josec sobre une eve e fut mis en cassadoine e en maracle . 
e l iglise de saint arlode qui fu abes de saugion ; 
e l iglise de solac , e icele saint melion ; 
e icele d entre dos arz en que gisent dui cor saint . 
e rollanz e soi conpagnion seguirent lo rei de bugie parmi la terre e trovarent lo au vilar ; 
en iqueu leu si ocisdrent diz mire sarrazins , e murirent hi dui mire crestian , e gaudins qui compte estoient , e furent porté a saint esteine en calloneis , e li outre furent seveli au vilar a une chapele de nostre dame que rollanz fit fere . 
en l iglise dau comarci gist li cors saint aiguolin et li braz saint berchome , e maintes outres vertuz , e gisent en l outer . 
a l iglise saint hylaire dau valan furent porté l arcevesques arves e li dux ajors de borgognie e sis freires . 
e per amor d eaus mist lom maintes vertuz en l outer . 
icestes yglises qui sunt eci nomees e totes les outres qui en la terre sunt , sunt a l iglise saint seurin ; 
e si hom si perjuret , ja lo chief de l an no veira . 
BII. apres co li empereires fit fere l iglise saint martin , e la rende que clodoveus sis ancestres hi avoit doné , karles hi dona . 
e turpins ala a l iglise eolade qui fu premeirament de saint peire que daguoberz funda , e fit hi une abeie de nonainz : e per co l apelent saint eolade , per co que sigibers hi aporta lo braz sancte eolade de barcelone e mist lo dedanz l outer e outres vertuz maintes . 
a sancte eolade gist sancte prignane , soz l outer a rres terre e hi gisent doze cor saint qui furent martyr jhesu crist e furent arcevesque e evesque e conpagnion saint brandan , e au set sainz de bretagne si que li breton les vindrent querre e molt enportarent daus chiepz d eaus e dau cors . 
uns precios cors sainz hi gist : sainz clars , per cui deus fit maint miracle . 
e per l amonestament turpin , karles hi fit molt riche abeie . 
e daus dames que vos avez oi cai areire parler daus paianes , si n i ot de teus quant furent paianes crestianes qui vogrent nonanz estre ; 
e karles si les aparellia de molt riches ornamenz . 
l iglise sancte croiz funda rollanz e oliviers e li daneis ocgiers , e clotille l aveit premeirament fundee . 
a icele yglise rendirent tote la terre de e la terre saint machaire . 
BII. apres tot co li bons rois s en ala droit a la cite de mont clin e si la prist . 
quant il l ot prise , si comanda au duc guaisfier tote la terre qu il avoit pris oltre gironde . 
e quant ho sot aiguolanz , si li manda batallie a panpelone . 
e karles s en passa a la reoule e prist la , e comanda la a guaisfier . 
e d equi s en ala karles a peireguis e a enguolesme e tua toz les sarrazins qui ne vogrent estre crestien ; 
e tuit cil qui vogrent estre crestien si remansirent . 
e puis s en ala d equi karles en france e ajosta ses oz . 
lorz s en foi aiguolanz e tote s oz e passa les pors e vinc a panpelone , e d iloec manda au roi karlemaine qu il l atendroit lai e ot lui se conbatreit . 
quant li rois oi co isnelament manda totes ses oz de par tot lai ou il les aveit en sa segniorie e comanda que tuit venisson a lui en espagnie . 
e equi moime comanda per tote france que tuit li ser qui estoient soz mauveiz segnior e qui lur rendoient mauvese costumes , que tuit fussont franchi , si que jameis n en peust lom nuil vendre ne que jameis ne rendist quatre deniers de son chep e e tuit cil qui vif estoient e cil qui apres eaus vendroient . 
e comanda que jameis nus frances ne servist a gent d estrangie terre co est a savoir de toz ceaus qui ot lui iroient en espagnie per destruire les sarrazins . 
e puis comanda que tuit cil qui estoient tenu en prison o en liens fussont mis hors e tuit cil qui povre estoient , venissont a lui , car il les feroit riches ; 
e si il estoient nu , il les vestiroit ; 
e si comanda que tuit cil qui s entraissoient , qu il fussont acordé , e a toz ceaus qui estoient deserité , que lom lur rendist lors terres ; 
e si comanda que tuit cil qui vodroient estre chevalier , que venissont isnelament , car il lor donrroit armes ; 
e a toz ceaus qui l avoient servi e de lui s estoient per mal talant parti , qu il lor rendroit lor deserte per l amor de deu . 
en iceste manda li bons rois ses gens , e molt en ot . 
e je turpins qui avoec lui estoie les fis confes de lurs pechiez e asos , segunt la poete que deus m avoit donee . 
quant li bons rois ot totes ses genz aunees , si en hi ot cent e quarante e quatre mire toz armez portens . 
lors entra karles en espagnie e ala contre aiguolant . 
e ico sunt li nom des princes qui avoec lui furent : gie , turpins , arcevesques de rempz , qui sermonoie lo poble de conbatre ardiement e d ensegnier sancte crestiante , e je moimes m i armai maintes foiz e mainz en hi ocis . 
rollanz , li dux des oz , li cuens del manz e li princes de blaives , li nies karle , li filz milo le duc d anglers , nez de berte la seror karle : cist li amena quatre mire homes o armes molt proz e molt bons e molt forz . 
oliviers , li seguns dux des oz , molt aigres chevaliers , molt saives en batallie e molt poissanz de braz , molt bons fereres d espee , li filz rainier le conte , li cuens d , li amena cinquante trois mire homes o armes , bons conbateors . 
li cuens de lengres , li filz le conte , li amena quatre mire chevaliers . 
li rois de bretagnie , li amena set mire homes toz a armes , portens des armes , molt proz e molt fors . 
li dux d aquitaine , l en amena quatre mire bons conbateors : molt savoient d armes , molt savoient d arxs e de saietes . 
icest esteit nez de guascognie e esteit dux d aquitaine : aquitaine , co esteit une citez qui seet entre e e que cesars augustes funda e aquitaine l apela e que e quantque lur apertenent fussont sojetes a cele cite , si fu li pais apelez aquitaine . 
icele citez la mort , per co qu ele perdi son bon segnior , si remest gaste , car il en mena toz les homes avoec lui e tuit furent martyr en . 
ni onques puis n i veut nus habiter . 
li rois de bordeu , li amena trois mile homes ob armes . 
li conpains ; 
li freires rollant ; 
li rois de frise ; 
cist li amenarent set mire homes . 
li cuens , deus mire ; 
li dux de , diz mire ; 
ocgiers , li dux de , diz mire ; 
de cestui ocgier conte lom encore qu il fit mervellie sanz nombre . 
li princes , deus mire ; 
li rois de rome , vint mire ; 
li dux li amenarent quatre mire chevaliers ; 
guanelos qui fu traitres apres toz cez : tant eust gent en l ost karle qu il hi ot quarante mire chevaliers e de ceaus de pie n en fu nus numbres . 
icist qui sunt nomé e numbré , si furent tuit champion jhesu crist e bon baron . 
cist furent noble battalieor e cil maintindrent la crestiante ou monde ; 
avoec co li empereires de rome conquist espagnie ot l aie nostre segnior deu jhesu crist loengie e a la gloire de son nom . 
tote ceste plantez de gent s asemblarent on de bordeu , tote la terre covrirent de lonc e de le de dez jornees , si que de doze lieues esteit la noise oie qu il faizoient e li sons e li fremissamenz . 

