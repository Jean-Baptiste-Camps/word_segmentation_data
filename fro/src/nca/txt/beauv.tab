anchiennement si comme noz avons entendu 
des seigneurs de loys fu fes uns establissemens comment 
on maintenroit le larguece des voies et des quemins 
si que li pueples peust aler de vile a autre de 
castel a autre et de cite a autre et que marceandise 
peust aler par tout et corre sauvement par le pays en le 
garde des segneurs et por les marceans garder et garantir 
furent estavli li travers et de droit commun si 
tost comme li marqueant entrent en aucun travers il 
et lor avoirs sont en le garde du segneur qui li travers 
est et moult doivent metre grant paine li segneur qu il 
puissent aler sauvement car moult aroit li siecles de 
soufrete se marceandise n aloit par terre et qui fet as 
marceans aucun tort ou aucun meffet dont il soient 
plaintiv les justices ne doivent pas ouvrer selonc les 
delais que coustume done a cix qui sont resident au pais 
car avantque li marceant eussent lor droit de lor meffes 
par ples de prevoste ou d assizes porroient il perdre 
par delai tant qu il en leroient lor droit a porcacier 
et si ne seroit pas li porfis des signeurs ne du commun 
pueple donques les doit on tost delivrer et estre debonere 
vers eus es entrepresures qui lor aviennent et 
qu il font plus par ignorance que par malice 
il apert que quant on tailla les quemins on les 
devisa en cinq manieres et en cascune maniere se 
larguece le premiere de yy pies le quele on apele 
sentier et tel sentier si furent fet por soi adrecier de 
grant quemin a autre ou de vile a autre ne en tix 
sentiers ne doit aler nule carete en nul tans qu ele 
puist fere damace as biens de terre ne es cozes qui sunt 
edefiees pres le seconde maniere de voie qui fust fete 
si fu de yy pies de largue et l apel on cariere et en 
tele voie pot aler quarete l une apres l autre mais 
bestes n i poent aler fors en cordele ne deus caretes 
l une deles l autre se ce n est ainsqu eles s entr 
encontrent la tierce maniere de voie qui fu fete si est 
de yy pies de largue et en ceste poent aler deus caretes 
l une deles l autre et sentier de cascune part et 
si y pot on bestes mener ataché sans arester de vile a 
autre ou de marcie a autre en tele maniere qu il n i 
soient arestant por pestre en tans ne en saison qu eles 
facent damace as biens d entor et ceste maniere de voie 
fu taillie por aler de castel en autre et de vile campestre 
a autre la quarte maniere de voie qui fu fete 
si fu de yy pies de largue et en cele poent 
aler caretes et bestes y poent paistre et arester et repozer 
sans meffet et totes marqueandises corre car 
eles vont par les cites et par les castiax la u lis travers 
sont deu mais ce ne poent il pas fere par les voies qui 
sont dites dessus en esquivant les droitures du travers 
et souvent avient il qu il en rechoivent grans damaces 
quant il le font neporquant il poent aler par totes 
voies communes la u quaretes poent aler maisqu il 
n emportent le droit d autrui la quinte maniere de 
quemins qui furent fet ce furent li cemin que juliens et 
cesar firent fere et cil quemin furent fet a droite 
lingne es liex ou ligne se pooit porter sans empeequement 
de tres grant montaignes de rivieres ou de 
mares et de yy pies de largue et le cause 
por quoi il furent fet si large doit estre entendue que 
toutes cozes terriennes et vivans dont hons et feme 
doivent vivre y puissent estre menees et portees et 
cascuns aler et venir et soi porveoir de toz ses aisemens 
en le larguece du quemin et aler par chites et par 
chastiax porcacier ses besongnes 
noz avons parlé de le division des quemins por ce 
que noz regardons qu il sont ne s en faut gaires tout 
corrumpu par le convoitise de cix qui y marcissent et 
par l ignorance des sovrains qui les deussent fere garder 
en lor larguece et por ce la u contens muet de 
larguece de quemins que on gart se che doit estre 
sentiers ou quariere ou voie ou quemins plus grans 
apelés quemins royal et selonc ce qu il pot estre 
trouvé qu il fu anciennement il doit estre ramenés a 
le larguece qui est desus devisee ne nus usages c on 
ait fet au contraire ne doit valoir car uzages qui est 
fes contre le commun porfit ne doit pas valoir que le 
coze ne soit ramenee a son ancien estat 
de droit commun tuit les quemins meesmement 
cil de yy pies de yy pies ou de 
yy pies sont et apartienent en toutes 
cozes au segneur de le terre qui tient en baronnie 
soient li quemin parmi lor demaine ou parmi le demaine 
de lor souges et est toute le justice et le segnorie des 
quemins lor mais de tant comme as quemins apartient 
noz avons le coustume contraire en biauvoisis 
car le coustume general en biavoisis est tele que se j ai 
terre joignant du quemin d une part et d autre en le 
quele terre j ai justice et segnorie le justice du quemin 
est moie tant comme il dure parmi me tere et se 
je n ai tere que d une part du quemin et uns autres par 
devers d autre part le moitie du quemin par devers mi 
apartient a moi et l autre moitie a celi qui marcist par 
d autre part si que se mellee est fete sor le moitie du 
quemin par devers moi j en doi porter toute l amende 
du meffet et se ele est fete en l autre moitie cil qui 
marcist d autre part l emporte et se mellee est fete 
ou aucuns autres cas de justice avient si en milieu du 
quemin c on ne pot pas bien jugier de certain de quele 
part il fu plus pres li meffes doit estre jugiés communement 
par les deus segneurs qui marcissent au quemin 
aucun sont qui contre ceste coustume vont c est 
a savoir aucun sont qui ont en biavoisis 
justice es quemins qui vont parmi lor terre et parmi l autrui 
et ce sunt cil qui ont lor voierie le quele ils tiennent 
de segneur en fief et en homage et ces voieries si durent dusques 
en certains lix et tout li cas de justice 
qui aviennent dedens les termes de le voierie doivent 
estre justicié par le segneur qui le voierie est et qui 
ne pot prover par chartre ou par lonc usage pesivle 
qu il ait voierie en autre terre qu en le soie le justice 
en apartient as marcissans des quemins si comme il 
est dit par dessus 
tout ainsi comme noz avons dit que li aucun 
en biavoisis ont voierie parmi lor tere et parmi l autrui 
tout ainsi li quens en plusors liex a voierie en 
autrui terre et parmi son domaine et est tout cler 
que nus n a le justice parmi ces liex fors li car autrement 
aroit il mains en se terre que si souget n aroient 
es lor et la u il a voierie sor les terres de ses souges 
il convient bien qu il en ait uzé pesivlement contre 
ses homes ou autrement si home emporteroient le justice 
endroit lor teres par le general coustume du 
pais si comme il est dit dessus et que ces voieries 
soient il apert de cler car a clermont a creeil a 
remen a sachi le grant il a homones qui tiennent des 
homes le conte et ont li home toute justice et toute segnorie 
dedens les ostises qui sont d aus tenues neporquant 
si tost qu il yssent de lor wis sor les voies 
il sont sor le justice le conte et tuit li cas qui y 
avienent doivent estre justicié par le conte et aussi 
hors des viles durent les voieries mais fort coze seroit a 
deviser toz les liex et neporquant il sont bien seu 
tout soit il ainsi que li quemin par le droit commun 
de biavoisis soit a celi qui au quemin marcist 
neporquant il ne le poent estrecier ne empirier car 
tout est tenu du conte si lor doit li quens fere tenir 
en lor droite larguece por lor commun porfit ne li 
quens ne doit pas soufrir que li grant quemin de seize 
pies ou de plus soient transporté de liu en autre en 
empirant dont qui ce vaurra fere il doit penre congie 
au conte et se li quens voit que ce soit li porfit du 
pais et li amendemens du cemin bien le doit soufrir 
et transporter et se li quens voloit soufrir l empirement 
des quemins ne souferroit pas li rois ancois 
a le requeste du pais ou d aucun de cix qui s en daurroient 
et sans fere plet ordené pot commander au 
conte qu il face tenir les quemins de se terre en lor 
droite largueche 
se on veut bonner un cemin on ne le doit pas 
fere en un lieu large et en l autre estroit ancois se doit 
comporter d une meisme larguece neporquant s il 
y a larges places en aucuns liex c on apele fros si 
comme s il sanlle c on les laissast por reposer ou por 
pasture ou por ce que por le nature du teroir il y a plus 
malvese voie teles places ne doivent pas estre ostees 
car c est grans aisemens a tout le commun ancois 
doivent estre maintenu en lor ancienne largueche sans 
apeticier 
quant on voit que uns quemins est corrumpus en 
plusors liex et on le veut remetre en son droit point 
on doit penre le largueche chertaine on ne le doit pas 
penre en le larguece du fros ne en l issue des viles car 
il est en moult de viles et en moult de liex que es issues 
des viles li quemin sont largue que il ne doivent 
estre a plain camp por l aisement des viles si comme 
por l yssue des bestes et por l amendement fere et por 
aler jouer ancois le doit on penre loins de le vile a 
plain camp el liu ou il apert mix ou par bonnes 
anciennes qui sont trouvees ou par douves anciennes 
de fosses qui sont trouvees et la doit on penre le 
larguece et s aucuns a labouré trop avant en le 
larguece du dit quemin tex uzages ne li doit riens valoir 
por ce que c est contre le commun porfit 
mes amendes ne l en doit nus demander puisqu il n i avoit 
bonnes qui devisassent le quemin ne douves de fosses 
anciens 
toutes amendes qui sont por empiremens de 
quemins si comme por esboouler quemins ou por 
fere murs ou fosses ou edifices ou terre oster en 
empirant le quemin sont de yy sous et de remettre le quemin 
en autel point comme il estoit devant 
mais de fere aucune coze par quoi quemins soit 
amendés nus ne doit estre mis en amende ancois en 
doit on bon gre savoir a toz cix qui amendement y 
metent 
quant aucuns a tere gaaignavle d une part et 
d autre le quemin et li quemins est de mains de yy 
pies il pot bien fere passer se carue au travers du 
quemin por labourer se tere tot a une roie mais se li 
quemins est de yy pies ou plus et il est bonnés ou il 
y a douves de fosses anciens il ne le pot pas fere qu il ne 
quiee en amende de yy sous 
puisqu il est dist que nus empiremens ne doit 
estre fes en quemins il est certaine coze que cil l 
empire qui deffet les cauchies qui furent fetes por le 
quemin amender ou qui oste les pierres ou les planques 
qui furent mises por les malves pas ou qui caupe les 
arbres qui furent planté por les reposees et por avoir 
ombre tout soit il ainsi que cil qui ostoit aucune de 
ces cozes ait le justice du quemin ne li doit pas li 
souvrains soufrir ancois en doit lever l amende et fere 
le quemin refere et s il y copa arbres nous noz acordons 
que le valeur de l arbre soit au conte si que s il 
ne les coupe pas par convoitise neporquant se li 
arbres est sec ou s il y a bois esbouli li sires qui 
a le justice du quemin le pot couper et essarter sans nul 
meffet 
quant uns quemins est si durment empiriés 
en aucuns liex c on ne le pot refere sans trop grant 
coust il loist au souvrain qu il le face aler au plus 
pres du lieu ou il estoit et de cele meisme larguece 
dont il doit estre en tele maniere que li damaces soit 
rendues a cix qui terre on prent por le quemin refere 
et li coust doivent estre pris sor le common des 
marcissans qui le plus grant aisement ont du quemin 
bien pot cil qui tient en baronnie doner une 
fausse coustume entre ses souges zz an ou yy ou yy 
selonc ce que mestiers est por amender et por 
fere bons les quemins qui sont convenable a le 
communalte du pais et as marceans estrangers mais a tous 
jors ne pot il establir tele coustume novele se n est 
par l otroi du roy 
se li segneurs des viles qui ont le justice es quemins 
voient qu il soit grans mestiers d amender les 
et si souges ne s i voelent accorder por les coz il ne les 
doit pas pour aus lessier a fere amender maisque ce 
ne soit a coz trop grans ne trop outrageus por grever 
ses souges et si pot et doit contraindre ses souges 
soient gentil home ou de poeste a ce que cascuns 
pait des frais selonc son avenant et l estimations doit 
estre fete par le serement de bones gens esleus par le 
segneur 
il avient a le fois que cil qui font assiete por 
cous de quemins ou d eglise ou d aucun commun porfit 
et sont aus meismes de l assiete se mettent a mains 
en lor personne que les autres et che doit li sires 
amesurer quant il le set et lor doit fere paier lor 
avenant et si lor doit deffendre qu il ne facent trop 
outrageus despens sor lor assiete mais selonc lor estat et selonc 
ce que le besongne est grans ou petite et s il font 
trop outrageus despens ou il assieent trop poi sor eus 
et li communs s en plaint ou une partie du commun 
li sires y doit metre conseil car autrement porroient 
il carquier autres por eus alegier 
il est dit dessus que l assiete des coz qui sont fet 
por le commun porfit doit estre assize par le serement 
de bone gent et c est voirs neporquant sor clers 
ne sor gentix homes par nostre coustume ne 
poent il metre asiete or veons donques comment on 
les contraindra a metre lor avenant es coz car nus 
n en doit estre quites qui ait heritage et residence sor 
le lieu il convient que li clerc soient contraint par lor 
ordinaire et li gentil home par le conte en tel maniere 
que s il y metent de lor volente soufisamment 
on les doit laissier em pes et s il ne voelent li quens 
y doit metre estimacion sor les gentix homes et li 
officiax sor les clers ne ce n est pas bon a soufrir que 
li povre paient l aisement que li rice ont es cozes 
communes car plus sont rices et pluis grans mestiers 
lor est que li quemin et les cozes communes soient 
amendees 
se cars ou caretes ou sommiers ou gens carquiés 
s entr encontrent en destrois quemins cil qui est 
le mains carquiés et des cozes mains perilleuses se 
doit destorner si comme se l une carete menoit pierre 
et elle encontre une autre carete qui mene un tonnel 
de vin mix se doit destorner cele qui maine le pierre 
que cele qui maine le tonnel de vin car ce ne seroit 
pas si grans damaces de le pierre com du vin et par ce 
poés voz entendre de toutes autres cozes que les mains 
perilleuses se doivent destorner et se cil qui les mains 
perilleuses conduient sont si outrageus qu il ne 
voelent ne ne daignent lessier lor voies et il mesavient 
as denrees perilleuses par lor outrage ou par lor nicete 
ou por ce qu il ne se vaurrent destorner et si le 
peussent bien fere s il vausissent il sont tenu au damace 
rendre et fust encore ainsi qu il eussent recheu 
aucun damace de ce meisme qu il menoient car se je 
me fes damace par me sotie et a autrui aussi je ne sui 
pas escusés de l autrui damace por le mien 
grans perix est d user malvesement des cozes 
qui sont trouvees es quemins et maint mal en sont 
avenu cil en usent malvesement qui truevent autrui 
cozes et sevent bien qu eles ne sunt pas lor ains le 
muchent ou il l aproprient a eus et c est une maniere 
de larrecin tout soit il ainsi qu il sont une maniere 
de gent si negligent qui ne le quident pas ains 
quident que che doie estre lor meesmement quant nus 
le lor demande mais non est ancois en doivent ovrer 
en le maniere qui ensuit 
quant aucuns trueve en quemin aucune coze 
queue lever l en pot et porter en apart et s aucuns 
l en porsuit et le fet et l en dist vraies ensegnes 
rendre li doit et si nus ne suit le coze trovee 
cil qui le trouva doit aler a le justice du lieu ou 
le trueve fu fete et li doit baillier et adont le justice 
doit fere dire au prosne et en plain marcie que tix coze 
a esté trovee et se nus vient avant qui le proeve a soie 
ravoir le doit et se nus ne le proeve a soie elle demeure 
au segneur comme coze espave et ainsi poés voz entendre 
que li trouveres n i a riens se cil qui le coze est 
ou li sires ne l en fet aucune cortoisie de sa volente 
et se li trouveres en uze autrement avoir en pot 
honte et damace et se nus ne l en demandoit riens 
si ne le pot il retenir que il ne l ait malvesement et 
contre l ame de li 
nus ne doit penre l autrui coze ne lever qu il 
truist hors de quemin commun car il pot estre qu ele 
y fu mise a essient par une entention de revenir le 
querre neporquant on pot bien trouver une coze en 
si repost liu si comme coze perdue de si lonc tans c on le 
pot bien lever et porter au segneur si comme dit 
est et tex cozes qui les retient a soi li sires l en pot 
sivir comme d espave concelee et creons en tel cas 
que l amende doit estre d autant de valeur comme le 
coze trovee le quele li trouveres vaut retenir a soi 
quiconques perde le coze et le trueve en autrui 
main que en le soie par vente ou par garder ou en 
autre maniere cil qui a le coze perdue le pot demander 
s il li plest a celi qui le trouva et convient que 
li trouveres l en responde et qu i li rende le coze ou le 
valeur s il ne pot le coze ravoir et s il plest mix a celi 
qui le coze demande a porsivir celi qui a le coze de celi 
qui le trouva ou d autrui fere le pot si comme cozes 
se remuent de main en main et est cil qui a le coze 
tenus a respondre mais s il le requiert il doit avoir jor 
de garant de celi qui le coze li bailla et s il ne le pot 
avoir ou li garans ne li pot garantir par povrete ou par 
autre coze por ce ne demorra pas que cil qui demande 
se coze ne le rait de celi qui l a exceptés aucuns 
cas si comme se cil qui a le coze l aceta en marcie 
commun comme cil qui creoit que li venderes eust 
pooir du vendre et ne connoist le vendor ou il est en 
tel liu qu il ne le pot avoir a garant en tel cas cil qui 
porsuit se coze qu il perdi ou qui fu emblee ou tolue 
ne le raura pas s il ne rent ce que li aceteres en paia 
car puisqu il l aceta sans fraude et en marcie il ne doit 
pas recevoir le perte de son argent por autrui meffet 
mais s il l avoit aceté hors de marcie par menre pris 
que le coze ne vaurroit le tiers ou le moitie et il ne 
pooit trouver son garant li demanderes auroit se coze 
sans l argent de le coze paier por ce c on doit avoir 
grans presontions contre cex qui ainsi acatent 
encore s aucuns a presté deniers sor le coze qui 
fu tolue ou emblee ou perdue et cil qui le coze fu le 
demande a celi qui l a engagés et cil qui presta sor 
le gage ne pot avoir son garant de celi qui li bailla en 
gages il ne raura pas se coze s il ne paie l argent 
qui fu prestés sus et ce qu il presta a uzure li demanderes 
ne paiera fors l argent du catel et s il pot estre 
seu ou le justice voit grans presontions que cil qui 
presta seust ou creust que le coze venoit de malves lieu 
en tel cas noz nous acordons que li demanderes 
rait le coze sans paier ce qui fu presté car autrement 
porroit on esquiver l aceteur et feroit on le prest en 
entention que le coze ne fust pas racetee et grans 
presontions seroit a celi qui presteroit sor un ceval a 
le requeste d un povre homme qui l emmeneroit et 
diroit qu il seroit siens et ne monstreroit nule chertainete 
ancois apparroit a son estat et a le connissance 
du presteur qu il n aroit pas uzé tele marceandise 
et qu il ne seroit pas siens et par ceste presontion pot 
on entendre les autres qui poent avenir en tel cas 
coustume est en moult de liex c on fet crois de 
pierre ou de fust es quarrefors des quemins ou en 
autres liex hors de sains liex qui sont dedié et le 
coustume est bone por l onnor de nostre segneur jesu 
crist qui por nostre redemption y vaut soufrir mort 
et passion neporquant tix crois qui sont assizes hors 
des liex sains ne garantissent pas les malfeteurs tout 
soit il ainsi qu il y voisent en entention d avoir garant 
de lor meffet car se tix crois pooient garantir les malfeteurs 
li murdrier et li robeor des quemins et li 
meslieu aroient trop grant marcie de lor meffes et en 
porroient moult de mal estre fet apenseement et se 
tex crois portoient garant ausi bien porroit porter 
garant une crois que aucuns porteroit sor li et ensi 
porroient li malfeteur toz jors estre saisi de lor garant 
par les crois qu il porteroient sor eus 
entre les autres cozes que noz avons dites des 
aisemens communs que cascuns doit avoir es quemins 
por aler et por venir pesivlement tout li segneur 
doivent moult penre garde que li pelerin n i soient 
pris ne destorbé por petite occoison car c est max de 
destorber ciaus qui sunt en voie de bien fere 
et s aucuns les areste ou destorbe a tort ou por petite 
ocquoison li sovrains les doit fere delivrer et rendre lor 
damaces et aussi de toz autres estranges qui vont par 
les quemins 
dit avons el capitre devant cestui de quele larguece 
li quemin doivent estre maintenu si que li 
marqueant et li pelerin et autres gens qui en ont mestier 
y puissent aler sauvement et por ce que moult de 
marceandises queurent par poys et par mesures et 
especialment es cozes qui par mesures doivent estre 
livrees noz parlerons en cest capitre ci endroit des 
mesures et des cozes qui sans mesures ne se poent marceander 
et du peril qui est en vendre et en aceter 
por ce que les mesures se diversifient selonc le coustume 
de cascune vile et quele mesure est general selonc 
nostre coustume 
jehans proposa contre pierre et dist qu a pierre 
il devoit un quartier de ble quant il moloit yy 
mines a son molin et de yy mines demi quartier et 
comme cis demi quars ne fu pas fes ains prenoit 
pierres au quartier par esme et chertaine mesure ne 
pooit estre fete en tele maniere requeroit il qu il 
eust demi quartier certain el molin por soi aquiter 
de cinq mines a ce respondi pierres qu il avoit uzé 
de toz jors a penre le demi quartier au quartier et par 
avis ne autrement ne le voloit fere ains requeroit 
c on le tenist en son uzage il fu jugié que puisque 
pierres connissoit que jehans li devoit certaines mesure 
de yy mines et de yy mines que ses uzages ne li valoit 
pas qu il ne li feist quartier et demi quartier 
et par cel jugement pot cascuns entendre que toute 
coze qui se doit paier par mesure doit avoir droite 
mesure selonc le coustume du liu ou le coze est deue 
certaine coze est que les mesures ne sont pas en 
le conte de clermont ygaus ains se diversefient en 
plusors viles or est a savoir se jehans vent a pierre 
en le vile de creeil yy muis de ble rendus a clermont 
a certain jor a quele mesure pierres le rendera ou 
a cele de creeil ou li marcies est fes ou a cele 
de clermont la ou il le doit recevoir m opinions est que il le 
doit recevoir a le mesure de clermont mais se jehans 
eust dit au vendre ' je voz vent yy muis de ble conduis 
a clermont " je deisse qu il les deust livrer a clermont 
a le mesure de creeil ou li marcies fu fes 
car par le mot du conduire il sanlle qu il soit tenus 
au mener 
quiconques mesure a fausse mesure et y est 
atains le mesure doit estre arse et li damaces rendus 
a toz cix qui porront monstrer qu il aient eus par le 
mesure et si est a yy sous d amende envers le 
segneur s il est hons de poeste et s il est gentix hons 
l amende est de yy livres 
cascuns par nostre coustume pot avoir mesure 
maisqu ele soit juste selonc le coustume du lieu ou il 
en vaurra uzer 
il est dit que cascuns pot avoir mesure selonc ou 
il en vaurra uzer mais c est a entendre c on n en doit 
pas uzer en autrui damachant ne les marcies uzés de lonc tans 
c est a dire que nus ne doit ne ne pot fere 
nouvel marcie mais por son uzer et por son mesurer ce qui 
est creu en son heritage et pour vendre pot cascuns 
mesurer en se meson sans fere estauble de nouvel lieu 
et qui veut avoir certaine mesure et oster soi de peril 
si face mesure sengnier au saing le conte et adont porra 
mesurer sans peril 
mesure de toz grains si est par toute le conte que 
il a el mui yy mines mais les mines sont en un lieu 
plus grans qu en un autre et por ce qui vent et acate 
il doit bien regarder en quel lieu et a quele mesure il 
fet son marcie qu il ne soit deceus par les mesures 
mesures de vin ne sunt pas omnies neporquant on conte 
en cascun mui yy sestiers mais li 
sestier ne sont pas tuit ausi grant li uns comme li 
autres ancois a moult de viles en le conte qui prennent 
et mesurent lor vins a gauge et a le mesure de castenoi 
et de teles viles y a qui le prennent a le mesure 
de clermont et si y a de tix viles qui ne le prennent 
n a clermont n aillors ancois ont certaines mesures 
acoustumees de lonc tans et il est bien resons c on 
tienge cascune vile en l usage de tele mesure comme 
ele a acoustumé meesmement quant li uzages n apetice 
de riens le droiture au segneur car en moult de 
cas ne vaut riens uzages contre segneur si comme voz 
orrés el capitre qui enseigne li quel uzage valent et li 
quel non 
les mesures des teres ne sunt pas omnies ne que celes 
du grain neporquant communement la u le mesure 
de grain est petite le mesure de tere est petite 
et la u le mesure de grains 
est grans le mesure 
de tere est grans siques il sanlle merveille bien c on 
fist anciennement les mesures de terre selonc le mesure 
du grain car aussi comme on conte yy mines de 
ble por un mui de ble en cascune vile de le conte tout 
aussi en cascune vile on conte yy mines de tere por 
un mui de tere et si voit on clerement que en cascune 
vile poi s en faut on semme une mine de tere d une 
mine de ble car a clermont le mine de terre est de 
yy vergues de yy pies le vergue et si le 
semme on d une mine de ble a le mesure de clermont 
et a remi le mesure de tere a yy verges de 
yy pies et pleine pamme le verge et si le 
semme on d une mine de ble a le mesure de remi et 
li muis de ble de remi fet a clermont yy mines 
et demie si que c est auques selonc l avenant de ce 
que le mesure de remi est plus grans que cele de clermont 
et tout aussi comme je voz ai dit de ces yy 
viles que le mesure de tere suit cele du ble tout aussi 
es autres viles le mesure des teres suit cele du ble 
bois vignes aunois gardins pres communement 
ne se mesurent pas selonc le mesure des terres 
par mines ancois se mesurent par arpens li quel arpent 
se mesurent selonc le coustume en yy manieres 
l une si est que on tient por un arpent cent vergues 
en tele vergue comme il quort el liu a mesurer les terres 
gaaignavles si que il est en aucun lieu que le vergue 
n a que yy pies et en tix lies y a plus et en tix y a 
mains si que yy vergues a le vergue du liu sont 
contees por un arpent et l autre maniere d arpent 
si est li quix contient cent vergues de yy pies 
le vergue et c est li drois arpens le roi et a tel arpent 
deust on mesurer toz les heritages desus dis qui 
par arpent se mesurent mais les acoustumances de 
lonc tans les corrumpent en plusors liex si que il 
convient garder en tix mesures le coustume de cascun 
lieu 
quant aucuns doit livrer a autrui heritage par 
mesure dusques a certain nombre de mesures par 
vente ou par don ou par autre titre il le doit 
livrer a le mesure du lieu la u li heritages siet qui doit estre 
mesurés tout soit ce que li marcies ou le convenence 
en fust fete en tel liu ou le mesure couroit plus grans 
ou plus petite neporquant elle est raportee a le mesure 
du lieu la u li heritages siet se convenence ne le taut 
car s on convenence a fere greingnor mesure 
que le coustume du liu ne donne le coustume ne taut pas 
c on ne doie aemplir se convenence 
s il avenoit qu il convenist mesurer aucun heritage 
du quel nus ne seroit ramembrans qu il y eust 
onques esté mesures on doit penre garde a le coustume 
du plus prochain heritage qui ont esté mesuré et 
se li heritages siet en marche siques on a uzé en l un 
des costes a mesurer a l arpent de cent vergues de 
yy pies de le vergue et a l autre coste au plus 
petit arpent on doit penre le mesure a le plus grant 
car elle est fete et establie par le sovrain ne les autres 
mesures ne sont venues fors par acoustumance et par 
soufrance de segneur qui ont baillé lor heritages a 
chens et a rentes anciennement et les livrerent par 
convenence a lor tenans a plus petite mesure que li 
sovrains n avoit establie et li tenant ont uzé depuis a 
livrer a chele mesure par usage comme eles lor estoient 
livrees des sengneurs et par ce est le droite mesure 
du souvrain corrompue en plusors liex si comme il 
est dit dessus 
il loist a cascun segneur qui a justice et segnorie 
en se terre a fere garder justement teles mesures 
c on a uzé de lonc tans soit a grain soit en liqueur 
soit en heritages et quiconques l apetice s il est hons 
de poeste l amende est de yy sous ne croistre 
ne le pot il mais s il fet gregner mesure que droit et 
il est clere coze qu il vende plus a tele mesure qu il n 
acate on li doit ardoir se mesure mais il ne doit 
pas estre mis en amende car on pot veir apertment 
qu il ne le fesoit pas par malice ancois y perdoit mais 
s il avoit yy mesures l une trop grande et l autre 
trop petite et il acetoit communement a le grant et 
vendoit communement a le petite en tel cas l amende 
seroit a le volente du segneur 
en aucunes viles est il que nul n i pot avoir mesures 
a grain s ele n est seignie au saing du segneur 
et s il font mesures qui n i segnies soit et il y vendent 
ou acatent en ces viles ou ceste coustume quort 
il quieent en l amende de segneur de yy sous et 
ceste coustume est generalment en toutes les viles ou 
marquies queurt 
on fist entendant a pierres qui sires estoit d une vile 
qu il y avoit aucuns tavreniers qui mesuroient a 
trop petite mesure pierres ala par les tavernes et prist 
les pos a quoi il mesuroient et entre les autres il y 
ot un tavernier qui si tost qu il vit que pierres aloit 
par les tavernes et qu il prenoit les mesures il prist 
ses mesures et les depecha si que quant pierres i vint 
il n i trova que les tessons des mesures qui estoient 
depeciés pierres demanda au tavernier por quoi il 
avoit ce fet et il respondi por ce qu il li plesoit ne 
autre reson n en vaut rendre car il n i avoit point de 
bone reson depecier el point que ses sires les queroit 
et pierres prist le tavernier et le mist en prison et fit 
juster toutes les autres mesures qu il avoit prises es 
autres tavernes et celes qu il trouva bones il les rendi 
sans damace et celes qu il trouva petites il contraint 
les taverniers qui y vendoient a ce qu il i fust amendé 
de celi qui depecha ses mesures il vaut qu il li amendast 
por ce qu il li avoit brisiés et que par le brisure 
il fust atains du meffet de mesurer a petite mesure 
car il aparoit et sanlloit par clere presontion qu il 
avoit brisies ses mesures quant il sot le venue son segneur 
por ce qu il les sentoit a malveses a ce respondi 
li taverniers qu il ne voloit pas estre tenus a fere amende 
car il li loisoit bien a depecier ses pos a 
se volente meesmement quant nule defense ne l en estoit 
fete ne il n estoit pas clere coze ne provee que les mesures 
fussent malveses ne trop petites par quoi il 
ne voloit pas estre atains du meffet et sor ce se mirent 
en droit il fu jugié que li taverniers seroit en amende 
envers pierre e en aussi grant amende comme si ses 
mesures eussent esté trop petites c est a dire de 
yy sous car presontions estoit si clere de son 
meffet qu il ne dut pas gaaignier en son malice mais 
s il eust depecies ses mesures avantqu il fust nule 
mention que ses sires le quesist il n en dust estre 
trais en nul damace et par cel jugement pot on entendre 
c on condampne bien en jugement par clere 
presontion en amende 
par ce que noz avons parlé des mesures des 
terres et des cozes qui a mesure doivent estre livrees 
pot on entendre des cozes qui sont baillies a pois 
mais il n a pas tant de differences es pois comme il a 
es mesures car eles ne se cangent pas en tant de liex 
neporquant elles se cangent car li pois est plus grans 
en une bone vile que en une autre si doit on peser 
en cascune vile au pois qui y est acoustumés de lonc tans 
car qui seroit pris a menre pois qu a celi qui 
seroit establis el liu il seroit aussi pusnis comme cil 
qui seroit pris mesurant a fausse mesure et aussi seroit 
cil qui seroit pris aunant a trop petite aune car aussi 
comme les mines droites ont mestiers a mesurer les bles 
et les aveines et les autres grains aussi ont mestiers 
li sestier et les quartes a mesurer les liqueurs si 
comme vins oele et miel et aussi les aunes a auner 
les dras et les toilles et les vergues a mesurer les heritages 
et les toises a mesurer les ouvrages et li pois 
a peser les laines et toz les avoirs de pois et tout soit 
ce que toutes ces mesures dessus dites ne s entre resanllent 
pas neporquant qui meffet en aucune de 
ces mesures il est aussi pusnis por l un comme por 
l autre car autant meffet cil qui livre son drap a trop 
petite aune comme cil qui livre son ble a trop petite 
mine et aussi pot on entendre des pois et des autres 
mesures 
or est bon apres ce que noz avons parlé que li 
segneur doivent fere garder les mesures selonc les 
coustumes du liu que noz parlons en cest capitre des 
esplois qui poent venir as segneurs par reson d 
eritages qui sont tenu d aus en fief et en vilenages et si 
parlerons du pris d eritages quix il doit estre quant il 
convient qu il viegnent en pris selon le coustume de 
biavoisis si que le segneur sacent queles redevances 
il doivent demander a lor tenans et que li tenans 
sacent quix redevances il doivent a lor segneurs et 
quix pris d eritage doit estre quant il en est mestiers 
quant fies esquiet a hoirs qui sont de coste il y a 
racat et li racas si est de tant comme li fies vaut un 
an et li sires qui loialment le veut prendre doit regarder 
combien li fies pot valoir en yy ans et puis 
penre por son racat le tierce partie car il avient souvent 
que uns fies gist en terres gaaignavles les queles 
sont toutes a une roie ou le grengnor partie si que 
le gregnor valor n est que une fois en yy ans c est 
l anee que le grengnor roie porte ble et se li fies 
esquiet en cele anee que li fief est de gregnor valor 
il ne seroit pas resons que li sires emportast cele 
anee et aussi se li fies esquiet el tans que les terres 
sont wides il ne seroit pas resons que li sires s en 
tenist a paiés et por che doit on regarder que les 
terres doivent valoir par loial pris en yy ans et 
penre le tierce partie si comme j ai dit dessus 
quant fies esquiet qui siet en bois se li bos est 
soz aage de yy ans il n est pas resons que li sires 
atende tantque li bois soit aagiés ne il n est pas resons 
qu il caupe le bois soz l age de yy ans donques 
convient il qu il soit regardé que cascuns arpens vaut 
par loial pris par an et de tant que li pris d une anee 
monte li oir a qui li fies est esqueus doivent 
finer au segneur por lor racat et se li bois estoit de 
yy ans ou de plus ja por ce li pris n en doit estre 
graindres car se li sires emportoit por son racat le 
pris des despueilles du bos aagié li oir n i penroient 
riens devant yy ans entiers s il ne le copoient sous 
aage 
en fief qui venra a oirs en descendant de pere 
ou de mere d aiol ou d aiole ou de plus haut degre 
maisqu il viegne en descendant n a point de racat 
fors en fief et es arrieresfies mouvans de bules et de 
conty mes en quelque maniere que cil fief viegnent de 
main en autre soit en descendement ou d esqueance 
ou par escange ou par don ou par lais il y a racat 
li aucun dient que quant escanges est fes de fief 
a autre sans nule saute d argent qu il n i a point de 
racat et il dient voir quant li sires veut soufrir 
l escange mais il n est pas tenus a cangier son homme 
por autre s il ne li plest sans racat donques convient 
il que li escanges se face par le gre du segneur 
et en pot penre li sires ce qui li plest selonc le valeur 
du lieu por soufrir l escange ou li escange ne se 
fera pas et neporquant quant li sires voit qu il pot 
avoir home du quel il se pot aussi bien aidier comme 
de celi qu il avoit il doit soufrir l escange 
quant li heritages est de fief et il est donés il y 
a racat et s il est de vilenage il n i a fors saisine les 
queles saisines sont diverses car il y a tex viles la u 
on ne doit que yy deniers de saisine et teles ou on 
en doit yy deniers et de teles ou on doit yy deniers 
de gans ou yy deniers de vin et de teles y a 
en l une plus et en l autre mains et por ce en cas de 
saisine il convient garder le coustume de cascune vile 
et je croi que tex coustumes qui sont diverses 
et qui ne sivent le coustume du castel de clermont 
ne vindrent forsque par le coustume que li home firent 
anchiennement sor leur souges et neporquant 
on les doit tenir en ceste coustume quant elle est 
maintenue de si lonc tans et meesmement quant li tenant 
l ont souferte sans nul debat 
quant heritages est vendus s il est de fief li 
sires a le quint denier de le vente c est a savoir de 
yy sous yy sous de yy livres yy sous et du 
plus plus et du mains mains et quant le vente est fete 
d eritage qui est tenus en vilenage li sires a le dousime 
denier de le vente c est a entendre de yy 
livres yy sous et de yy livres yy sous 
et du plus plus et du mains mains quant heritages 
est vendus soit de fief ou de vilenage li venderes 
et li aceteres s en poent bien s il lor plest de lor 
commun assentement repentir avantque saisine de 
segneur soit fete car apres saisine fete ne pot li 
venderes revenir a l eritage se ce n est par novele vente 
s il avient que heritages soit vendus et la vente 
creantee a tenir et li venderes s en repent si que il 
veut que li marcies soit nus il ne pot fere 
le marcie nul se ce n est par le volente de l aceteur ancois le 
pot li aceteres fere contraindre qu il se dessaisisse 
comme de vente par le segneur de qui li heritages 
muet tout soit ce que li venderes soit couquans et 
levans soz autre segneur 
pierres proposa contre jehan par devant le 
segneur de qui cix jehans tenoit heritage qu il li avoit 
cel heritage vendu par chertain pris d argent et comme 
il fust pres de l argent paier il requeroit que li dis 
jehans fust contrains a ce qu il se dessaisist de l iretage 
a ce respondi jehans qu il n estoit pas tenus a respondre 
par devant le segneur de qui il tenoit cel heritage 
por ce qu il estoit couquans et levans soz autre 
segneur et par le coustume general li sires de soz qui 
on est couquans et levans doit avoir le connissance 
des convenences et des muebles et des catix son couquant 
et son levant et comme pierres ne le sivist 
que de convenence il n estoit pas tenus a respondre 
ilueques et pierres disoit que si estoit por ce que le 
convenence dependoit de l iretage et sor ce mirent 
en droit il fu jugié que jehans responderoit en le 
court du segneur de qui li heritages mouvoit por ce que 
le convenence dependoit de l iretage car se le convenence 
fust conneue ou provee par devant le segneur de soz qui li venderes 
estoit couquans et levans ne peust il metre le coze a execution 
puisque le coze ne fust tenue de li et tex manieres de 
convenences on les apele reeles et en convient respondre devant 
le segneur de qui les cozes muevent dont li ples est 
aussi comme li aceteres n est pas tenus a clamer 
quite s il ne li plest le marcie qui li est convenenciés 
aussi li venderes ne clamera pas quite l aceteur 
s il ne veut mais s il le veut sivir de convenence il le 
doit sivir devant le segneur de soz qui il est 
couquans et levans 
drois pris d eritage selonc le coustume commune 
en le conte de clermont si est le muis de terre 
yy sous par an quant le tere est tele c on 
truist qui le laboure a moitie et s ele est meillor que 
moitiere li pris de yy sous doit croistre selonc le plus 
et s ele est pieur que moitiere on doit abatre 
du pris de yy sous selonc ce qu ele vaut mains 
et li muis moitiers que noz entendons de yy sous 
ch est a le mesure en le quele il a yy mines 
el mui et yy vergues de yy pies le verge 
mes les mesures des teres se diversefient poi s en faut 
en cascunne vile et por ce doit on regarder les queles 
sont graindres et les queles sont menres et le 
valeur du teroir et le carque que les teres doivent et selonc 
ce qu eles valent mains de moitieres ou plus de moitieres 
on doit prisier si comme il est dit dessus 
et de le diversite des mesures poés vous veir plainement 
el capitre des mesures 
li arpens de bois selonc drois pris est prisiés 
yy sous l arpent mais on doit regarder le siege du 
bois et le valor qu il vaut quant il vient a caupe et de 
quele revenue il est et comment il est tenus et selonc 
ce c on le voit meillor de pris commun par desor le 
quarque qu il a on doit le pris de dix sous haucier 
et s on voit qu il vaille mains par malves teroir ou par 
malvese vente ou par malvese revenue on doit et pot 
rabaissier du pris 
voirs est que bois tant comme il tient a racine 
est heritage et si tost comme il est copés c est 
muebles et ce ai je veu aprover par jugement en le maniere 
qui ensuit un chevaliers fu et fist en se deerraine 
volente le partie de ses enfans li uns de ses enfans si 
ot se partie en heritage de bois li quix bois estoit en 
aage de cauper et estoit vendus au vivant du chevalier 
et bone seurte prise de l argent e el point que li chevaliers 
morut li marceans avoit une partie du 
bois caupé et l autre partie estoit a cauper et li chevaliers 
en son testament ordena et devisa c on preist le 
devis de son testament sor le bois par le main de ses 
executeurs et quant il fu mors li oirs qui avoit a se 
partie le bois deffendi le bois a coper dusqu atantque 
bone seurte li fust fete du bois qui estoit a coper 
selonc le vente que li peres en avoit fete contre ce 
disoient li executeur du pere que li marceans n i estoit 
pas tenus ne qu il n en devoit riens avoir en 
ce que ses peres avoit vendu par yy resons si comme 
il disoient le premiere por ce que despuelle de bois 
puisqu ele est en aage de coper est muebles et 
li muebles apartenoient a eus et les devoient avoir par le reson 
de l execussion du pere le seconde por ce que li peres 
avoit a son vivant le coze vendue et bone seurte 
prise par quoi il aparoit clerement que ce qui estoit 
trové en dette apartenoit a eus par le reson de mueble 
et sor ce mirent en droit il fu jugié que li executeur 
n avoient riens en le vente du bois qui estoit a 
coper el tans de le mort du pere ancois l emporteroit 
li oirs comme son heritage et par cel jugement il fu 
resgardé combien il y avoit du bos copé et combien a 
coper el tans que li peres morut et fu estimation fete 
sor l un et sor l autre selonc le vente du pere et 
emporterent li executeur de le dette selonc ce qu il y 
avoit du bos copé et li hoirs emporta le remanant 
et par cel jugement apert il clerement que bois tant 
comme il tient a racine est heritages 
li pris des vignes selonc nostre coustume si 
est l arpens yy sous mais ce sont celes qui sont 
moitieres ou c on feroit volentiers a moitie a heritage 
et se eles sont de menre valeur on doit rabatre du pris 
selonc ce que eles valent mains 
pris de pres selonc nostre coustume si est 
l arpent yy sous mes c est a entendre quant il sont 
bon et bien seant et en bon lieu et s il valent mains 
selonc les lix ou il sieent on doit rabaissier du pris 
et generalment li lieu se diversefient si de valeur qu a 
paines pot on fere nul pris fors en regarder combien 
on porroit avoir de cascunne pieche d eritage a toz jors 
et les frais de l iretage rabatus li heritages doit 
estre prisiés tant comme il vaut de remanant par desor 
che qu il est carquiés 
drois pris de rentes a le mesure de clermont se 
c est bles moitiers le muis est prisiés yy sous a 
pris de terre et purs fourmens yy sous et se le mesure 
est plus grans qu a clermont si comme ele 
est en aucunes viles on doit croistre du pris capons 
de rentes cascuns capons est prisiés yy deniers et le 
gueline yy deniers 
le pris des deniers de rentes si est tix que se 
denier sont deu de rente en gros si comme sorcens 
qui ne pot valoir que le nombre d argent que on paie 
cascun an itix pris d argent ne croist ne n apetice 
ancois est prisiés tant comme il vaut par an tant solement 
mes il y a une autre maniere de rentes de deniers que 
on apele menus chens si comme il avient que on tient 
de son seigneur un arpent de vigne qui vaut yy sous de rente 
a un denier de chens ou a plus ou a mains ou autres heritages c on 
tient a chens d argent 
tele maniere de cens quant che vient a pris doit doubler 
por le justiche et por les ventes qui poent avenir 
as segneurs par le reson de tex saizines c est a entendre 
s aucuns a yy livres en autel rente et il vient en 
pris de terre les dix livres seront prisiés yy livres 
et combien qu il y ait de tix cens soit poi ou auques 
on doit toz jors prendre le double a pris de terre 
qui veut prisier edefices si comme mesons ou 
pressoirs ou molins il doit regarder le liu ou li edifices 
est et en quel point il est et combien on en 
porroit avoir a tous jors par desor les coz qu il couste 
a retenir el point la u il est quant li pris est fes car 
en toutes cozes qui sont contees por heritage li coust 
doivent estre rabatu quant il viennent a pris car pris 
d eritage si est a entendre ce que li heritages vaut par 
an et a durer a toz jors par desor les coz et les mises rabatues 
car il convient metre pour les heritages maintenir et retenir 
prix de courtix et d aunois et de gardins doit estre 
selonc les liex la u il sieent tant comme il poent 
valoir par an a toz jors et par desor les rentes que 
tel lieu doivent ne en tix manieres d eritages n a point 
de pris commun car les values ne sunt pas onnies 
et a paines en trueve on nul semblant que li uns ne vaille 
mix que li autres et por ce convient il tex heritages 
prisier selonc le valeur 
vivier et sauvoir et fosse ou poisson se poent 
norrir et fruitefier quant il vienent a pris on doit 
regarder quant on les pesque de yy ans en yy 
ans combien il valent par desor les coz et les mises 
et le garde et les clostures et puis doit on metre en 
pris le tierce partie du remanant 
fours quant il vient en pris doit estre prisiés 
en le maniere que noz deismes dessus des edefices car 
c est edefices et bien doit on penre garde quant on 
prise fours ou molins ou pressoirs s il y a nul banier 
ou s on vient de volente ou se li voisin poent fere 
tex edefices pres par quoi cil vaillent mains 
car il n est pas resons c on prise tant un heritage tel quant 
on n i vient fors de volente ou quant 
il poent estre grevé par fet aparant comme quant on 
voit qu il ne poent estre grevé 
carues de rentes doivent estre prisies cascunne jornee 
a yy quevax yy sous par an et a un queval 
yy deniers et se le corvee est d omme sans queval yy deniers 
plusors heritages sont dont porfit poent venir 
as segneurs neporquant il ne quieent pas en pris de 
terre si comme justices ventes de fief homage qui 
sunt tenu en arrierefief car justice si couste moult 
sovent a garder et a maintenir plus qu ele ne vaut et 
ventes de fief si n aviennent pas souvent si que nus 
n i set metre pris et homage qui sont tenu en arrierefief 
ne font nule redevance fors a lor segneurs de qui 
il tienent nu a nu donques ne doivent il queoir en 
nul pris d eritage au segneur de qui lor sires tient 
tout soit ce qu il puist raprocier et revenir a estre 
tenu nu a nu du segneur de qui il estoit tenus en 
arrierefief par moult de resons qui sont dites el capitre 
qui ensegne comment li fief poent alongier et raprocier 
de lor segneurs par coustume 
ventes de vilenages de cans a canpart poent bien 
queoir en pris de terre car on pot bien veoir quant 
aucuns a plusors tenures combien il en 
vient en yy ans ou en yy et puis doit on metre 
estimation en cascunne anee selonc ce que on voit que 
il valent en yy ans et s il est aucuns heritages de quoi 
noz n aions pas fet mention par ce qui est dit selonc 
le valeur de l iretage on doit fere le pris et toz jors les 
coz et les mises qui sont mis es heritages rabatues 
droit pris de vins de rentes selonc le coustume 
doit estre prisiés en yy manieres de vin a savoir 
vin formentel vin de moreillons et vin de gros noir 
li vins formentix a le mesure de clermont doit estre 
prisiés yy sous sous le mui de rente et li vins de moreillons 
cascuns muis yy sous de rente cascun an et li vins de gros noirs ou 
de goet cascuns muis yy sous de rente 
travers tonllix et autres heritages qui cascun 
an montent et abaissent ne poent estre prisié 
fors par estimation et a l estimation fere on doit 
regarder combien on en avoit a ferme dusques a yy ans 
par desor les coz et puis penre le disime partie por 
le pris d une anee ne autrement on ne pot fere 
certain pris 
il avint que uns gentix hons devoit et n estoit 
pas aaisiés de paier forsque par le vente de son heritage 
et s acorda entre li et ses creanciers que il 
aroient de l iretage au dit escuier par le pris que li 
home de clermont y meteroient et le coze aportee 
par devant les homes il regarderent par jugement 
c on priseroit l eritage selonc le droit pris que 
coustume donne ainsi comme il est dit dessus en cest 
capitre et le pris fet on bauroit as deteurs yy saudees 
de terre por yy livres en tele maniere que li venderes 
paieroit les ventes et meteroit les aceteurs es homages 
as signeurs et par cel jugement pot on veir 
que quant heritages vient a pris por vente ou por autre 
coze les yy saudees a heritage sont prisies yy 
livres en deniers et aussi bien comme les yy saudees 
de fief sont prisies yy livres heritage qui sont 
tenu en vilenage quant il vienent en pris por vente 
les yy saudees doivent estre prisies yy livres 
car li fies doit estre mains prisiés pour les services et 
les autres redevances c on en doit as segneurs li quel 
service sunt grief si comme voz orrés el capitre 
apres chesti 
cil qui est semons por ronci de service selonc 
le coustume de biavoisis a droit jor de quinsaine ou 
de plus si ne doit pas contremander mais ensonnier 
une fois s il a ensoine 
or veons comment il doit servir que ses sires ne 
le puist torner en nule defaute car c est le querele 
qui queure dont li prove gentil home 
sont plus grevé par lor segneurs por ce que certaine 
estimation n est pas fete par jugement quex roncis 
il doivent et de quel pris et por ce voil je monstrer 
une voie par le quele cil qui sont semons en tel cas 
se puissent deffendre et offrir asses a lor segneurs 
il est certaine coze que tuit cil qui tiennent 
de fief en le conte de clermont doivent a lor segneur 
por cascun fief un ronci de service se li segneur le voelent 
penre mais se je tieng d aucun segneur et il 
me suefre que je ne serve pas tantque ce que je tieng 
de li va d une main en autre main li sires ne le me 
pot mais demander car je ne sui mais ses hons par 
quoi je ne li doi point de service ne il ne le pot 
demander a celi qui est ses hons de le coze que je tenoie 
por cause de moi mais por soi por le reson de son 
homage le pot il bien avoir s il veut 
se je sui semons por paier ronci de service je doi 
au jour de le semonse mener ronci sains de toz 
membres et offrir loi a mon segneur et dire en tele 
maniere ' sire semons m avés de ronci de service 
vés ci un ronci que je voz offre sain de toz membres 
si voz requier que voz le prenés et s il ne voz plest 
au penre donés moi jor sofisant et je voz amenrai 
un autre " donques s il ne li plest a penre il me 
doit doner jor d amener autre a yy jors et ensi 
me pot fere par yy fois s il li plest et quant je li 
menrai ronchi a le tierche fois je doi offrir et le ronci 
et deniers et dire en tel maniere ' sire semons 
m avés de ronci de service amené voz en ai un et 
yy et vés ci le tiers qui est sains de toz membres 
si vous requier que voz le prenés et se li roncis ne 
voz siet je voz offre yy sous por le ronci et 
vés ci les deniers et se voz ne volés penre le ronci ne 
les deniers je voz requier que del service me laissiés 
em pes et se volés dire que je ne voz aie fet offre 
souffisant je voz requier que voz me faciés dire par 
droit et par mes pers quel ronci je voz doi et de quel 
pris et je vous offre a servir sans delai dusqu a l esgart 
de lor jugement " se je vois en ceste maniere 
avant mes sires ne me pot cel jugement veer ne moi 
tourner en nule defaute qu il ne me face tort e s il 
prent ne ne lesse le mien s il ne le fet par le 
jugement de mes pers il est tous jors tenus a moi resaisir 
avantque je responde a riens que il demant en plet 
se me sires a pris de moi un ronci de service et il 
ait tenu le ronci yy jours continuels sans renvoier 
le moi je sui quites de mon service et s il le me 
renvoie dedens yy jors sains de toz membres 
je ne puis refuser que je ne le reprengne et serai 
derequief ses redevans d un ronci de service mais se je 
l ai servi de ronci sain et il l afole tant comme il le 
tient et il le me renvoie je ne sui pas tenus que je 
reprengne ancois doi estre quites 
quant j ai servi mon segneur de ronci du quel 
il est tenus a paiés ou le quel il a tenu yy jors 
sans renvoier je sui quites de mon service a tous les 
jors de me vie ne ne sui tenus a aler puis lueques en 
avant aveques mon segneur en sa guerre ne en se meson 
deffendre se je ne voil mais je ne doi pas por ce 
laissier a aler a ses semonses et a ses jugemens 
il sont aucun fief c on apele fies abregiés quant 
on est semons por service de tix fies on doit offrir a 
son segneur ce qui est deu par le reson de l abregement 
ne autre coze li sires n i pot demander se li 
abregement est provés ou conneus et il est fes soufisalment 
par letres du conte car je ne puis soufrir a 
abregier le plain service c on tient de moi sans l otroi 
du conte combienqu il y ait de segneurs desoz le 
conte l un apres l autre et soit ainsi qu il se soient 
tuit 
acordé a l abregement e s il s i sont tuit acordé et li 
quens le set il gaaigne l omage de celi qui tient le coze 
et revient li homage a le nature du plain service et si 
le doit amender cil qui l abrega a son home de yy livres au conte 
s aucuns abrege le fief a son home et s oblige a 
li garantir comme fief abregié et li sires par dessus y 
met le main por ce qu il ne veut pas soufrir l abregement 
li sires qui l abregement fist pert l ommage si 
comme noz avons dit et por ce n est il pas quites qu il 
ne doie fere restor a celi qui fief il abrega de tant 
comme il est damaciés en ce qu il revient a devoir 
plain service et por ce est ce grans perix de fere abregement 
de fief se ce n est par l assentement des segneurs 
dessus de degre en degre dusqu au conte 
li rois ne cil qui tient en baronnie ne doivent 
lever nul ronci de service por ce qu il poent penre les 
cors armés et montés toutes les fois qu il veulent et qu il 
en ont mestier 
il est parlé el capitre devant cesti d une maniere 
de service que li homme doivent a lor segneurs par 
le reson des fies qu il en tiennent si parlerons en 
cest capitre d autres manieres de services qui sunt fet 
par loier et des services qui sunt fet par commandement 
et des services qui sunt fet par volente et sans 
commandement et sans loier et si parlerons de cix 
qui s entremettent de plus grans services qu a eus 
n apartient et du peril qui y gist et des contes que 
li sergans doivent fere a lor segneurs si que cil qui 
servent comment il doivent servir et li segneur 
sacent comment il se doivent maintenir envers 
cix qui lor font serviches 
li sergans se doit entremettre de l office qui li 
est bailliés tant solement du quemandement et s il s entremet d autre 
sans le commandement ou sans le mandement de son 
segneur et aucuns damaces en avenoit li sires l en 
porroit sivir ou depecier le marcie qu il aroit fet 
maisque ce fust si tost comme le connissance du fet 
du serjant venroit a li et ce entendons nous quant li 
serjans s entremet des cozes qui ne li sont pas baillies 
a serjanter car des cozes qui li sunt baillies il pot 
ouvrer selonc le pooir qui li est bailliés tant solement 
s aucuns sires baille a son serjant le pooir de justicier 
et li serjans en justichant fet aucunne coze qui 
soit contre le droit de segneur de qui ses sires tient et li 
sires contre qui li serjans a meffet ou desobey s en veut 
penre au segneur du serjant qui ce fist fere le pot ne 
li sires ne pot pas desavouer le fet de son serjant car 
donques porroient il fere fere par lor serjans les 
desobeissances a lor segneurs et apres dire que ce ne seroit pas par 
eus et se li serjans l amendoit li quix ne seroit pas gentix 
hons l amende ne seroit que de yy 
sous qui pot estre quant li sires du serjant l amende 
de yy livres se li meffes le requiert 
et li quel meffet doivent tel amende il est dit el 
capitre des meffes et por ce est il bon as segneurs qu il 
gardent par qui il font lor justices garder puisqu il 
ne poent desavouer ce que lor serjant font en justichant 
et ce avons noz veu jugier en l ostel le roy 
neporquant li cas de crieme en sont excepté car se 
mes serjans par sa folie ou par sa hastivete meffet en 
cas de crieme on ne s en pot penre a me persone 
mes a li qui fist le meffet s il n est prové contre moi 
que je li fis fere ou le porcachai car en tel cas porroie 
je perdre 
moult de segneurs ont eu damaces par malves 
serjans et aucunnes fois avec le damache vilonnie car 
li serjant font moult de cozes qui ne sunt pas du 
commandement lor segneur la u il a a reprendre et por 
ce se li serjans fet aucun meffet du quel li sires est 
damaciés por ce qu il ne le pot desavouer il a action 
contre le serjant de demander li le damace qu il a par 
son meffet mais ce entendons noz es meffes que li 
serjant font a essient quant il avient aucune fois 
que il meffont et si ne cuident pas meffere si comme 
quant il prendent aucun en justichant en autrui 
tere et il quident prendre en le tere son segneur 
ou quant il tienent prisonniers es prisons qui sunt 
acoustumees selonc lor meffes et li prisonnier escapent 
en aucunne maniere sans l ayde et sans le consentement 
des serjans en tex cas et en sanllavles 
doivent il estre escusé mais s il le fesoient a essient 
et sans commandement adont lor porroit on demander 
le damache et ce avons nos moult de fois veu que 
se uns vaquiers ou uns porquiers ou uns berquiers 
maine les bestes son segneur ou eles soient prises en 
forfet il convient que li sires des bestes en face 
l amende et qu il le pait s il aimme tant les bestes 
qu il les volle ravoir et qu il rende le damace que ses 
bestes firent aveques l amende mais tout cel damace 
pot il demander a celi qui devoit ses bestes garder 
car por ce met on serjans a ses bestes garder 
que eles ne voisent en damace ne en forfet et se cil qui les 
gardent n en pooient estre damacié tix manieres de serjans 
s acoustumeroient plus legierement a aler en autrui forfes 
yy manieres de services sunt le premier par 
convenence si comme aucuns me fiance a servir bien 
et loialment ou a estre mes procureres dusques a certain tans 
et de certain service si comme quant il lor 
est devisé en le convenence qu il feront s il garderont 
justice ou bos ou vignes ou s il s entremetront de 
toutes ces cozes garder si comme aucun sires baille 
bien a son sergant l aministration de plusors cozes et 
en ceste maniere de service doit li sires a bailler a son 
sergant ce que mestiers li est por son serviche car 
s il convient le serjant armer por le service son segneur 
et convenence ne le taut li sires li doit livrer armes 
et s il l a retenu entor soi por aucun autre service si 
comme por carpenter ou por machonner tix manieres 
de menestrix ont coustume qu il aportent lor 
ostix la u il sont loué car selonc ce se louent il mix 
neporquant s il sont loué dusqu a certain tans et lor 
ostix brisent ou empirent il doivent estre refet au 
coust du segneur mais ce n est pas fet quant il en 
oevrent a lor tasque ou a lor jornees car adont est li 
perix des ostix lor par ceste voie que noz avons dite 
de livrer as serjans ce que mestiers lor est por lor 
services et as menestrix non en aucun cas pot on entendre 
des autres manieres de serjans dont noz n avons 
pas fet mention le seconde maniere de serjant se sont 
cil qui ne sunt ne fiancié ne serementé ne retenu 
dusqu a terme neporquant il s entremetent de service 
d autrui par priere ou par mandement et ceste voie 
de serjanter pot estre en moult manieres car elle 
est a le fois par priere de bouce si comme pierres 
prie a jehan ' je voz pri que voz m acetés le tere 
guillame por mi et je m en tenrai a ce que voz en 
ferés " en tel cas se jehans l acate pierres est tenu 
au paier neporquant li dis pierres n est pas obligiés 
vers guillame car il n a a li nule convenence ne 
marcie mais guillames pot sivir jehan qu il li tiegne son 
marcie et jehans pot sivir pierre qu il le delivre de 
ce qu il li fist fere de son commandement ou de se 
priere a ce pot on veoir que jehans est obligiés par 
le marcie qu il fist et pierres est obligié envers jehan 
por ce que jehans fist le marcie por li et por se priere 
aucune fois avient il que priere n est pas fete de 
bouce mais on le mande par letres si comme aucun mande 
a son ami par ses lettres qu il li face aucunne besongne 
et tix mandemens pot estre perilleus a celi 
a qui le mandemens est fes se les letres du mandement 
ne sont pendans car se cil qui le mandement 
fist ou le priere sans letres le nie et cil a qui il fu 
mandé ne le pot prover il demeurent toz seus obligiés 
tout soit ce qu il feist marcie en entention 
qu autre le prist car on ne pot sivir de marcie ne de 
convenence fors celi qui le marcie fist tout fust il fes 
por autrui se ce n est de ce que procureur font en 
cort por lor segneurs de quoi il laissent bone procuration 
par devers le cort car li sires est obligiés en 
tout ce que ses procureres fet selonc le vertu de le 
procuration et de ceste matiere est il parlé asses 
soufisamment u capitre des procureurs 
noz avons dit que mandement oblige celi qui le 
mandement fet envers celi a qui il fet le mandement 
et si avons dit que cil qui le mandement du quemandement 
d autrui fet est obligiés envers celi a qui il 
fet le marcie ou le convenance tout soit ce qu il le 
face por autrui mes ce entendons noz es mandemens 
et es prieres qui sont fetes selonc les bones meurs si 
comme se je mande ou prie a aucun qu il tue un home 
ou qu il arde une meson ou qu il face un autre mal 
je ne suis pas obligié envers celi a qui je fis le 
mandement ou le priere car s il fet le meffet il doit estre 
condampnés por le meffet et cil qui est condampnés 
selonc droit ne pot autrui condampner neporquant 
on l a aucunnes fois soufert quant on voit grans 
presontions contre celi qui devoit avoir fete le priere ou 
le mandement mais se cil qui font tex malices por 
mandement d autrui en sunt en coupe c est a bon 
droit car nus ne doit obeir a fere autrui priere ou 
autrui mandement en toz tex cas et bien se gart qui 
fet autrui mandement qu il ne le face fors en le 
maniere qui li est commandé ou prié car s il en fesoit 
plus cil qui le mandement ou le priere li fist ne seroit 
pas obligiés el plus si comme je mande ou prie a 
aucun qu il m acate le vigne que pierres veut vendre 
et qu il en doinst yy livres tant solement et il apres 
ce mandement fet cel marcie par yy yy livres 
sans avoir novel mandement de moi je ne sui pas 
obligiés es yy livres donques convient il que li 
marcies demeurt por les yy livres et ensi perdroit 
il yy livres 
se je prie ou mande aucun qu il face pour mi 
aucun marcie et il dist que si fera il volentiers et 
apres quant il a fet le marcie il le veut retenir por 
li ou il done plus du marcie que je ne li dis qu il en 
donast malicieusement por mi doner a entendre qu il 
ne le pot avoir por tant il doit estre a mon cois 
d avoir le marcie por tant qu i li couste car tres dont 
qu il m ot en convent qu il l aceteroit por mi il ne 
le pot puis aceter por li sans mon otroi 
se je fes aucunne priere ou aucun mandement 
et je le rapele avantque le coze soit fete ne convenencie 
li mandemens est falis et se cil a qui je fis le 
mandement ou le priere le fesoit apres mon rapel je 
ne seroie de riens obligiés vers li par reson de mandement 
puisque je l aroie rapelé car je puis rapeler ce 
que j ai mandé ou prié ou commandé a fere tant comme 
le coze est entiere 
cascuns doit savoir que se priere ou mandemens 
est fes a aucun et chil qui le priere ou le mandement 
fist muert en tant comme le coze est encore entiere li 
mandemens est falis ne ne le doit pas cil fere a qui 
li mandemens fu fes neporquant s il le fet por cause 
de bone foi si comme s il quide que cil vit encore ou 
il voit que c est li porfis as hoirs li hoirs est obligiés 
vers li par le reson du mandement ou de le priere sen 
predecesseur car male coze seroit que cil qui s entremetent 
de fere autrui service par priere ou par 
mandement recheussent damace el service qu il font 
por cause de bonne foy 
tout soit il ainsi que cil qui font autrui service 
par priere ou par mandement ne soient pas sergant 
serementé ne convenencié a cix qui font le priere ou 
le commandement por ce ne demeure pas que s il 
metent coz ne despens resnables et convenables por 
fere les cozes qui furent priies ou mandees que ce ne 
doie estre au coust de celi qui fist le priere ou le mandement 
car si comme noz avons dit ailleurs nus 
n est tenus a servir autrui a ses coz s il n a por quoi 
il le doie fere si comme li gentil homme qui tienent 
les fies et en doivent les services et si comme li serf 
as quix il convient servir lor segneurs au leur 
quant il plest a lor sengneurs por ce que tout ce qu il 
ont est a lor segneurs 
noz avons parlé de yy manieres de services 
che sont de cix qui sunt convenencié ou loué et de cix 
qui servent par priere ou par mandement or y a encore 
autre maniere de service si comme cix qui s entremetent 
de servir autrui sans mandement et sans 
priere et sans estre loué ou convenencié et ceste voie 
de service si est moult perilleuse a cix qui s en 
entremetent se il n est ainsi que il lor conviegne fere a 
force car aucunne fois me convient il servir autrui 
malgre mien sans priere et sans mandement ou je porroie 
avoir damace et vilonnie et de ce toucasmes noz 
el capitre de compaignie et encore est il d autres 
services c on fet tout sans commandement et sans 
priere d autrui et si sunt li service a guerredonner 
por cause de bone foi si comme se je voi mon cousin 
ou mon ami ou mon voisin sur le point d avoir grant 
damace et je le destorne d avoir le si comme se se 
mesons art et je l estaing ou se je le garanti en ma 
meson por doute de ses anemis et je met coz a garder 
ou au fu de se meson estaindre il est bien tenus a 
mi rendre tex damaces et ausi se je labore son heritage 
en entention que je quidoie qu il fust miens et 
il emportoit les despuelles par bon droit il me doit 
rendre bien mon laborage et aussi se je sui en aucunne 
cort de cort laie ou de cort de crestiente et on 
le veut metre en deffaute et je l escuse por ce que je 
sai son ensoine tout ne le m eust il pas mandé et g i 
met aucuns coz resnables por li deffendre il les me 
doit bien rendre neporquant en cel cas il ne le fera 
pas s il ne veut par nostre coustume et che que noz 
avons dit que services sans louage et sans mandement 
est perilleus noz l entendons en yy manieres le 
premiere por ce que se je m entremet d autrui servir 
sans estre loués ou priés ou sans mandement cil qui 
service je fes n est tenus a moi riens rendre ne despens 
ne loier fors es cas dessus dis et en sanllavles le 
seconde si est por ce que en tele maniere se pot on 
entremetre d autrui service tout n i pensast on fors 
qu a bien c on en porroit avoir honte et damace si 
comme s on s entremetoit de rechevoir les cozes d aucun 
sans mandement et sans estre loués a ce fere car 
qui se porroit en tel cas escuser par cause de service 
li larron qui prendent autrui cozes par cause de larrecin 
s en escuseroient et por ce n est ce pas tenu por 
service mes por larrecin neporquant on prent aucunnes 
fois autrui cozes que ce n est pas larrecins ne 
services si comme quant on quide que le coze soit 
soie et plet naist por savoir a qui elle est et cil qui 
le prist le pert par jugement en tel cas prent on 
aucunne fois l autrui coze et si n est pas larrecins car 
larrecins n est pas sans avoir corage d embler 
li conte qui sunt fet du sergant au segneur sont 
aucunne fois fet moult priveement sans apeler tesmoins 
au conte fere car li segneur ne voelent pas aucunne 
fois que li estrange sacent comment lor besognes 
vont or veons donques se descors muet por le conte 
entre le segneur et le serjant si comme se li sires dit 
que li sergans a plus recheu qu il ne li conte ou que 
il li veut conter les despenses qui n ont pas esté fetes 
ou plus grans qu eles ne furent fetes ou se li sergans 
requiert a son segneur qu il rabate de ses rechoites 
aucuns paiemens ou aucunnes despenses et li sires ne 
veut c on en doit fere se li sergans renie aucunnes 
rechoites il le pot aucunne fois prover par yy de se 
mesnie soient homes ou femes aveques presontion 
si comme se li sergans est establis a ce rechevoir car 
cil qui est establis a autrui dete recevoir ou il doit dire 
qu il les a rechutes et en doit rendre compte ou il 
doit dire que cil qui les devoient les doivent encore 
et s il dist que les detes sunt encore deues li sires les 
pot demander as deteurs et s il alliguent qu il en firent 
paiement au serjant et li serjans le nie il convient que 
li deteur le proevent ou qu il paient le dete au segneur 
et s i pruevent li paiement contre le sergant qui a ce recevoir 
fu establis il doivent estre quite et li 
serjans le doit rendre au segneur et doit rendre les 
damaces resnables que li deteur orent par se niance et 
l amende de le niance et si demore mal renommés 
car niance fete de ce c on a recheu por autrui damacier 
n est pas sans triquerie ne sans volente de recevoir autrui 
coze a tort 
se li serjans a l aministrations de vendre bles 
aveines ou autres denrees il convient qu il conte du 
pris qu eles furent vendues ou qu il monstre les denrees 
qu eles ne soient pas encore vendues et se li serjans 
conte mains qu eles ne furent vendues et li sires 
le pot prover par les aceteurs ou par autres qu eles 
furent plus vendues qu il ne li conta il est tenus du 
sorplus au segneur neporquant en cel cas doit estre 
escusés li serjans aucunne fois quant il monstre que li 
sorplus ala es cozes vendues si comme por le carier 
ou par autres fres qui poent estre en denrees mener 
avantqu eles soient vendues si que il ne conta fors ce 
qu il ot des cozes par desor les fres mais tout soit il 
escusés par ceste voie ce ne fu pas sagement conté 
car cil qui content des cozes vendues a lor segneurs 
doivent conter en lor rechoites tout le pris des cozes 
qu il vendirent et toutes autres rechoites qu il ont fet 
entierement et par cascunne partie a par soi et par 
escris doubles dont li sires en ait l un et li serjans 
l autre tout mot a mot et quant toutes les parties 
des recoites sunt dites et somme fete apres doit estre 
fete le somme des despenses et de toutes manieres de 
fres et des paiemens que li serjans a fes por les rechoites 
dessus dites trere a soi ou du commandement 
son segneur et qui ainsi conte il conte sagement et 
loialment car se descort muet entre le segneur et le 
serjant si comme s il dist ' voz ne me contastes pas 
de cest vin ou de cel ble que voz vendistes lors " ou 
se li serjans dist a son segneur ' voz ne me rabatistes 
pas ces despenses que je fis en tel point " toz jors 
pot on trouver le verite par les escris se ce qui est 
demandés fu contés ou non 
aucune fois se proeve li contes a malves que 
li serjans fet a son segneur par l aparance de li 
mesmes si comme se li serjans conte si grans parties 
de despenses que li sires li doit de retour a grant 
somme d argent et il est aperte coze qu il n avoit pas 
tant vaillant comme il dist que ses sires li doit et si 
ne trueve pas la u il les doie por son segneur en tex 
cozes a grans presontions contre le sergant se il ne 
monstre apertement dont ce li est venu qu il a presté 
et por quel reson il fu meus au prester si comme se 
li sires estoit hors du pais ou si comme se li sergans 
vit si grans damace de son segneur aparoir comme de 
se meson qui voloit queir ou de ses heritages fere qui 
demoroient en ou d autres cozes fere porfitables 
au segneur en tex cas ne doit pas perdre li serjans ce 
qu il presta du sien ancois l en doit ses sires savoir 
bon gre comme de bon service 
quant il avient que li sires veut estre paiés de 
son sergant des rechoites qu il a fetes et il ne li veut 
rabatre ses despenses resnables qu il fist en son service 
li serjans ne doit pas estre contrains de tant qu il dist 
qu il y a de rechoites devantque contes soit fes entre 
li et son segneur mais tantque li serjans connoist ses 
despenses rabatues tant doit il paier si comme se je 
reconnois que j ai recheu des biens mon segneur dusqu 
a yy livres et je di apres que yy livres me doivent 
estre rabatues por despenses resnables des queles 
je sui pres de conter je ne doi estre contrains que de 
payer des yy livres les yy livres devantque li contes 
soit fet car perilleuse coze seroit a toz les sergans 
qu il convenist qu il rendissent toutes les rechoites 
qu il ont fetes por lor segneurs et apres il lor convendroit 
pledier des despenses 
il ne seroit pas ainsi de moult de rechoites que 
autres persones que serjant poent fere por autrui car 
s aucuns me prie que je rechoive yy livres por li 
d aucun qui li doit ou il me baut yy livres a garder 
et je les preng en garde ou aucuns me prie que je li 
port ce que on li doit et apres je ne li vois baillier 
ne rendre ches cozes por che que je di qu il me doit 
asses et sui pres de monstrer par bon conte ce 
ne me vaut riens que il ne conviegne avant toutes 
cozes que je li rende ce qui li fu envoiés par mi ou que 
j ai receu por li ou qui me fu baillié a garder et apres 
s il est tenus a mi je le dois porcacher par justice car 
se je les tenoie en ceste maniere por moi donques 
seroie je justice de moi fere paier le quel coze ne doit 
pas estre souferte 
cascuns doit savoir que li serjant doivent estre 
contraint de rendre conte de ce qui apartient a ce por 
quoi il furent serjant et se li sires ne veut conter 
por ce qu il pense qu il doie de retor a son serjant si 
comme il avient souvent que les despenses sont plus 
grans que les rechoites li serjans a bone reson de fere 
contraindre son segneur par celi qui il est justichavles 
que contes soit fes et se li sires quant il est contrains 
a conter nie les despenses que li serjans met avant il 
convient que li serjans les proeve et en ce cas li 
serjans a yy voies de proves l une si est par prueves 
s il les a l autre s il n a proeves par l aparance du 
fet si comme s il fist mener denrees a le bone vile 
pour vendre a voituriers estranges les quix il ne pot 
avoir por tesmogner on pot bien savoir que les denrees 
ne volerent pas d un lieu en autre donques apert il 
par l aparance des cozes que le voiture soit contee 
selonc le grandeur des cozes et selonc le tans ou si 
comme se li serjans veut conter manouvrages de terre 
ou de vignes ou d autres heritages et li sires le nie 
li sergans en doit estre creus par l aparance des heritages 
qui sont fet dont les despuelles sont venues el 
porfit de son signeur se li sires ne veut monstrer 
apertement contre le serjant que li dit ouvrage aient 
esté paié du sien par autrui main que par le serjant 
qui en veut conter ou se li serjans veut conter d aucun 
ouvrage retenir por ce qu il perdoit ou d aucun 
ouvrage noef fet por le porfit de son segneur et li 
sires li nie que le coze n a pas esté fete et il est trové 
que le coze a esté fete si comme mesons a esté fete ou 
pressoirs ou viviers ou molins li serjans doit estre 
creus par l aparance de le coze fete et se li sires ne 
veut conter aucune des cozes dessus dites ou sanllavles 
por ce qu il dist qu eles ne furent pas fetes par li ne 
par son commandement ce ne li doit riens valoir c on 
ne face conter au sergant car grief coze seroit a cix 
qui servent s il lor convenoit prover que tout ce qu il 
font en lor services si fust du commandement de lor 
segneur ancois soufist s on voit que li sergans l ait 
fet en bone maniere por son segneur ne cil ne seroit 
pas bons serjans qui ne feroit nule coze se ses sires ne 
li commandoit especialment ne li serjant ne doivent 
pas atendre tantque lor segneur lor commande cascunne 
coze ancois doivent fere ce qu a lor service apartient 
tant comme il sont en service car des ce que li services 
est bailliés a aucun li est donés li pooirs de fere ce qu au 
service apartient tant comme il demeure el service 
che que noz avons dit des services des sergans 
en cest capitre et des services qui doivent estre fet par 
le reson de fief noz entendons en toz cas de services 
aussi por les femes comme por les homes car s eles 
tienent fief eles doivent cel meisme service que uns 
hons devroit s il le tenoit et s eles se metent en autrui 
service eles doivent fere ce qu a lor service apartient 
sauf ce qu eles se poent escuser en moult de cas que li 
home ne poent pas fere si comme se ses sires le 
semonnoit d ost ou de cevaucie ou por se meson garder 
il soufist s ele y envoie home soufisant por li 
se elle est dame qu ele y envoit chevalier et s ele 
est demoiselle que elle y envoit escuier car de toz 
cas d armes sunt femes escusees en lor persones et 
aussi se femes sunt en autrui service eles se poent 
departir ains terme de lor mestres por lor ensoines 
ne il ne lor convient pas dire lor ensoines s il ne lor 
plest et aussi ne doit nus baillier a feme service qui 
ne soit honestes a feme car nule serjanterie ne nule 
garde es queles on doit porter aucunne armeure ne lor 
doit estre baillies ne advocations ne procurations 
ne garde de cevax car tout cel service apartienent as 
homes et non pas as femes et s aucun baille aucun 
service deshoneste a feme et damaces l en vient por ce que 
le feme ne s en set ou ne pot entremetre il n en pot 
riens a le feme demander ancois s en preingne a sa folie 
en aucun cas pot on redemander ce c on a paié 
tout fust il ainsi qu il en fust tenus a fere le paiement 
quant on le fist si comme se je fes procureur et je 
li baille deniers por fere mes besognes ou por loier 
dusqu a certain terme et apres por aucunne cause il 
laist a estre mes serjans et a mi servir en tel cas je li 
puis redemander ce que je li ai paié non pas tout s il 
yssi de mon service par resnable cause mais selonc le 
tans qu il y avoit a servir et s il s en partoit sans 
resnable cause ains sen terme je li porroie le tout 
redemander et ainsi comme noz avons dit des procureurs 
entendons noz de toz autres services qui sunt convenencié 
a certain terme quant li terme du service 
ne sunt acompli et ainsi s aucuns m a convenencié a 
servir dusqu a certain terme et je l oste de mon service 
sans resnable cause je sui tenus a li paier tout 
son loier por ce qu il ne demore pas en li qu il ne face 
le service tel comme il l ot en convent et por ce ont 
aucunne fois li avocat et li fusicien grans saleres a poi 
de paine 
la coze dont il est plus grans mestiers a toz cex 
qui maintienent justice ce est qu il sacent connoistre 
les meffes quel il sunt ou grant ou petit et qu il 
sacent quele vengance doit estre prise de cascun meffet 
car aussi comme li meffet ne sunt pas onni ne sunt 
pas les venjances onnies anchois sont aucun meffet 
li quel doivent estre vengié de divers mors si comme 
li cas de crieme qui sunt fet par les malfeteurs en diverses 
manieres et le seconde maniere de meffes doit estre 
vengiés par longue prison et perte d avoir et 
non pas onniement mes selonc ce que li fes le requiert 
le tierce maniere des meffes doit estre vengie par perte 
d avoir sans mort et sans mehaing et sans prison et 
si n est pas l amende onnie ne que des autres que noz 
avons dites anchois est l une grans et l autre petite 
selonc le meffet et selonc le persone qui meffet et 
por ce que li communs pueples sacent comment il doivent 
estre pusni s il meffont et cascun en se persone 
s il meffet et que li segneur sacent quele venjance il 
doivent penre de cascun meffet noz traiterons en cest 
capitre de cascun meffet c on pot meffere et de le venjance 
de cascun meffet quele elle doit estre 
quiconques est pris en cas de crieme et atains 
du cas si comme de murdre ou de traison d omicide 
ou de feme efforcier il doit estre trainés et pendus 
et si meffet tout le sien quanques il a vaillant et vient 
le forfeture au segneur desoz qui il est trouvés et en a 
cascuns sires ce qui en est trouvé en se segnorie 
murdres si est quant aucuns tue ou fet tuer 
autrui en agait apensé puis soleil couquant dusqu a 
soleil levant ou quant il tue ou fet tuer en trives ou 
en asseurement 
traisons si est quant on ne monstre pas sanllant 
de haine et on het mortelment si que par le haine on me 
tue ou fet tuer ou bat ou fet batre dusqu a afolure 
celi qui le het par traison 
nus murdres n est sans traison mes traison est 
bien sans murdre en moult de cas car murdres n est 
pas sans mort d omme mais traisons est bien por 
batre ou por afoler en trives ou en asseurement ou en 
agait apensé ou por porter faus tesmongnage por celi 
metre a mort ou por li fere banir ou por li fere hair 
de son segneur lige ou por moult d autres cas sanlavles 
omicides si est quant aucun tue aucun en caude 
mellee si comme il avient que tencons naist et de le 
tenchon vient lede parole et de le parole mellee por 
le quele aucuns rechoit mort souventes fois 
femme efforcier si est quant aucuns prent a force 
carnele compaignie a feme contre le volonte de le feme 
et sor ce qu ele fet tout son pooir du deffendre soi 
chil cas dessus dit qui sunt de crieme 
doivent estre pusni et vengié par un meisme jugement 
mais il y a autre cas de crieme li quel doivent 
estre vengié par autre maniere de jugement et orrés 
les cas et le venjance de cascun 
qui art meson a essient il doit estre pendus et 
forfet tout le sien en le maniere dessus dite 
qui emble autrui coze il doit estre pendus et 
meffet tout le sien en le meniere que nous avons dit 
dessus 
qui erre contre le foi comme en mescreance 
de le quele il ne veut venir a voie de verite ou qui fet 
sodomiterie il doit estre ars et forfet tout le sien 
en le maniere dessus 
li faus monnier doivent estre bouli et puis 
pendu et forfont tout le lor en le maniere de dessus 
plusors manieres sont de faux monnier li un se sont 
cil qui font monnoie a essient de malves metail et les 
voelent alouer por bone et s il estoient pris fesant 
avantqu il en eussent point aloué si seroient il justicié por 
le reson de le fausse despoise le seconde maniere de faus monniers ce 
sont cil qui le font de bone despoise mais le monnoie n a pas 
son drois pois le tierce maniere c est cil qui fet monnoie 
en repost tout soit ce qu ele soit bone et juste et de droit 
pois mais il le fet sans le congie du segneur qui pot fere 
et doit tele monnoie car il emble le droiture du 
segneur qui fet monnoie en se tere sans son congie 
la quarte maniere de fax monniers si est quant aucun 
rongnent monnoie car le monnoie en pert son pois 
et si emble cil qui le rongne ce qui n est pas 
sien la quinte maniere de faus monniers si sunt cil 
qui acatent a essient fausse monnoie et l alouent por 
bonne toutes tex manieres de fax monniers doivent estre 
pendu et ont forfet le lor en le maniere dessus 
dite et avantc on les pende il doivent estre bouli 
encore y a autres cas de crieme si comme 
s aucuns est pris et mis en prison por le souspechon 
d aucun cas de crieme et il brise le prison et il est 
repris puis il est atains du fet por le quel il estoit tenus 
et doit estre justiciés selonc le meffet por quoi il estoit 
tenus et aussi s il est apelés por cas de crieme et il 
ne vient pas ains atent qu il est banis s il est puis 
repris il doit estre justiciés selonc le meffet por quoi 
il est banis 
encore sont il cas de crieme li uns si est 
d autrui empoisoner et li secons d estre omicides de li 
meismes si comme de celi qui se tuent a essient 
nos avons parlé des cas de crieme et des venjanches 
qui y apartienent or parlerons des menres meffes 
qui fiert ne ne bat autrui par le coustume de 
clermont hors de trives et d asseurement et hors de 
jor de marcie et il n a point de sanc en le bature 
cil qui bat s il est hons de poeste est a saus 
d amende et s il est gentix hons il est a saus 
se la bature est fete en marcie ou en alant ou en venant 
du marcie l amende du paisant est de saus et du 
gentil home de livres car tuit cil qui sunt 
el marcie ou en alant ou venant du marcie 
sunt el conduit le conte et doivent avoir sauf aler et 
sauf venir 
encore se cil qui est batus saine par le nes por 
le bature par tel sanc l amende ne croist de riens 
mais s il y a sanc dont cuirs soit perchiés ou il y a 
caus orbes de poing garni comme de baston ou 
d autres cozes li bateres doit estre pris et tenus sans 
recreance fere dusqu atantc on voie que par le dite 
bature il n i ait point de peril de mort adont s on voit 
que li perix soit hors l amende de l omme 
de poeste est de saus et du gentil home de 
livres et se li batu muert de le bature 
li bateres ou li bateur s il sunt plusor doivent estre 
justicié en le maniere qu il est dit dessus des ocisions 
qui navre autrui ou afole il li doit rendre ses 
damaces c est a entendre le coust des mieres et les 
despens du blecié et restorer ses jornees selonc 
le mestier dont il est et s il y a mehaing on 
doit regarder le maniere du mehaing et l estat de le persone 
qui est mehaingnés et l avoir de celi qui le mehaigne 
et selonc ce qu il a vaillant on doit doner largement 
du sien au mehaingnié et selonc l ancien droit qui 
mehaignoit autrui on li fesoit autel mehaing comme 
il avoit a autrui fet c est a dire poing por poing pie 
por pie mais on n use pas selonc nostre coustume en 
tele maniere ains s en passe par amende si comme 
j ai dit dessus et par longue prison et por fere rendre 
au mehaignié selonc son estat soufisant son damage 
et selonc ce que il est et selonc ce que celui a d avoir 
qui le mehaingna 
c est anieuse coze quant nostre coustume suefre 
que uns petis hons de poeste pot ferir home vaillant 
et si n en paiera que saus d amende et por ce je m 
acort que longe prison li soit baillie si que par le 
doute des prisons li musart se castient de fere tex 
folies 
se bature est fete devant juge en cort vestue 
l amende est a le volente du segneur dont il avint que 
uns borgois de clermont feri un home devant le prevost 
la ou il tenoit ses plais j en levai livres 
d amende il s en alla plaindre au roy et empetra une 
letre que je li feisse l amende jugier par les homes de 
clermont je ne vaus ancois alai au parlement et 
le borgois present je proposai le fet il fu regardé qu il 
convenoit pas tel cas metre el jugement des homes 
le conte por ce que li fes touquoit le despit segneur 
et fu dit au bourgois qu il en avoit bon marci 
quant il en estoit quites por livres et por 
ce poés voz savoir que en plusors cas qui touquent 
despis as signeurs les amendes sont a le volente des 
sengneurs 
autres manieres de meffes sunt si comme de 
lais dis or veons donques se uns hons dist vilonnie a 
autrui et cil s en plaint a qui le vilonie est dite 
l amende est de saus s il est hons de poeste et 
s il est gentix hons l amende est de saus et encore 
m acorde je se uns hons dist vilonnie a un vaillant 
home qu il ait paine de prison si que par le paine de le prison 
li musart en soient castié 
se vilonie est dite devant juge si comme la u li 
prevos tient ses ples ou li baillis entre gens de poeste 
l amende est de saus et entre gentix gens 
l amende est de livres 
se li uns tient l autre en cort vestue devant 
juge por malves ou por traitre ou il li met sus aucun 
vilain cas de crieme il convient se li juges veut qu il 
le face por tel comme il a dit ou il l amendera a le 
volente du segneur 
se vilonnie est dite a prevos ou a sergans d omme de poeste 
l amende est de saus et de gentil home 
de livres 
quant aucuns est tenus en prison por lais dis ou 
por ce qu il ne veut respondre en cort ou por dete ou 
por aucun cas li quix n est pas de crieme qui brise 
la prison l amende est a le volente du seigneur car 
moult fet grant despit au segneur qui brise se prison 
neporquant je ne vi onques lever que saus 
li prevos tenoit un home en prison por dette 
il li dona jors de respit en tele maniere que 
dedens les jors il paiast ou il revenist en le prison 
sor paine de prison brisie li hons ne paia pas ne 
il ne revint pas en le prison li prevos le fist penre 
et le vaut sivir de prison brisie mais il fu jugié et 
resgardé que ce n estoit pas prison brisie et qu il s en 
passeroit par saus d amende du commandement 
trespassé car moult de simple gent porroient estre 
deceu par ce qu il s en yroient de prison par respit 
et ne saroient pas le peril qui est en prison brisier 
il y a encore uns cas de crieme dont je ne parlai 
pas devant qui touque larrecin c est de bonnes 
esracier et puis rasseir en autrui desheritant por soi 
aheriter qui en seroit atains il en seroit pusnis 
comme de larrecin j entent de bonnes qui ont fet 
devises de lonc tans car se le bonne est mise joignant 
de mon heritage sans mi apeler de novel ce n est pas cas de crieme 
se je l esrace sans rasseoir neporquant 
s eles furent assizes par justice tout fust ce 
en derriere de mi je paierai amende de saus 
se je sui hons de poeste et se je sui gentix hons 
l amende est de livres car je doi requerre a 
le justice que ce qui a esté fet en derriere de mi soit 
rapelé et osté et il le doit fere et fere bonner les parties 
presentes et se cil qui a mi joingnent bonnent 
sans justice et sans mi apeler ce je m en perchois ancoisqu 
il ait esté de tel bonnage en saisine an et jor 
se je l esrace je ne meffes nient ou se je voil je m en 
puis clamer de novele dessaisine et se je les esrace 
puisqu eles y aront esté an et jor cil ara action de 
soi plaindre de novele dessaisine de mi et convenra 
que elles soient rassises avant toute oevre et puis sera 
li ples sor le propriete se je ne voil que les 
bonnes soient toz jors ou le resaizine sera fete 
toutes gens qui requierent bonnage le doivent avoir 
et poent bien les parties se eles s acordent 
bonner sans justice maisque ce ne soit en diverses 
segnories ou il ait plusors segnors car en devise de 
plusors segneurs li tenant ne poent bonner sans les segneurs 
apeler neporquant il a plusors viles en le 
conte tout soit ce qu il tiegnent d un segnorage 
ou il ne porroient bonner sans lor segneur et s il 
bonnoient l amende seroit de saus et por 
ce se convient il garder en cascunne vile selonc le 
coustume 
chil qui a le campart en autrui treffons toute 
le justice et le segnorie apartient a lui par nostre 
coustume et qui ne fet de son campart che qu il doit 
il quiet en saus d amende et si doit rendre le 
campart cil ne fet pas de son campart ce qu il doit 
qui emporte ses garbes anchoisqu eles soient 
campartees 
qui brise saisine de segneur s il est hons de 
poeste il doit saus d amende et si est tenus 
au lieu resaisir et s il est gentix hons et le saiseine 
est sor fief il est a livres d amende et 
est tenus a resaizir le liu mais se li sires saizist et cil 
n en set mot sor qui le saizine est fete si comme s il 
n est pas trouvés a le saizine fere ou c on le face a 
se mesnie ou c on saisisse en derriere de li sans fere 
li savoir s il brise le saisine et on l en veut metre a 
amende il s en passe par son serement mais toutes 
voies il est tenus du lieu resaisir 
qui trespasse le commandement son segneur 
si comme se li sires commande que une dette soit 
paiee dedens le terme c est a savoir a l omme de poeste 
jors et nuis et au gentil home jors 
l amende de l omme de poeste est de saus et du 
gentil home de saus et tout ainsi est s il defalent 
de venir as jors as quix il sont ajornés de lor segneurs 
li serjant le conte serementé sont creu de lor 
ajornement sans alliguer contre mais se li serjans 
tesmogne qu il ne le trouva pas a l ajornement fere 
mais il le commanda a fere a se feme ou a se mesnie 
qu il li feissent savoir se cil veut jurer sor sains qu il 
ne sot riens de l ajornement il se passe de le defaute 
asses est ajornés qui se part de cort por continuation 
de jor et por ce que il ne venoient a son jor 
ou que il ne contremande ou ensonnie se contremans 
ou ensoniemens y afiert il quiet en pure defaute aussi 
bien que s il estoit ajornés de novel 
qui va contre le deffense au segneur si comme 
se sires deffent en se tere jeu de des et aucun y joue 
ou li sires deffent a porter coutel apointé ou aucune 
autre armeure molue ou arc et sajettes et aucuns les 
porte ou li sires fet aucunnes deffenses sanllavles 
quiconques contre tex deffenses va li hons de poeste 
est a saus d amende et li gentix hons a saus 
mes autre coze est se uns gentix hons va armés nule 
part en le conte hors de son fief car s il est pris il 
est a livres d amende 
en son fief pot bien li gentix hons tenir armes 
qui se doute et ses amis aveques li mesqu il ne mefface 
a autrui ains le fet proprement por son cors garder 
et deffendre comme por guerre aouverte ou por 
manaces qui li ont esté fetes 
qui recete le bani de son segneur sor le hart 
il desert c on abate se meson et est l amende a le 
volente du segneur soit gentix hons ou de poeste chil qui 
le recete s il set qu il soit banis ne il ne se pot 
escuser qu il ne le seust s il fu el liu la u li banissemens 
fu fes ou se commune renommee quort el pais 
de son banissement ou s il est de son lignage 
qui est pris alans en faus sentier ou caupant en bois 
ou soiant en bles ou en mars ou en pres s il 
est hons de poeste il est tenus au damace rendre et 
l amende de saus et li gentix hons saus 
qui entre en heritage par title de don ou de lais 
ou d acat ou d escange sans saisine de segneur il est a 
saus d amende s il est hons de poeste et s il 
est gentix hons et il entre en fief par un des titles dessus 
dis il est a livres d amende 
li hons de poeste qui doit droit cens au segneur 
a chertain jor ou a autrui de quoi il tient heritage s il 
ne paie a jor il est a saus d amende et aussi 
seroit li gentix hons qui tenroit heritage a cens mais 
s il doivent aveines ou capons ou autres rentes de 
grain on n en a pas uzé de penre ne lever amende 
mais oster pot on les wis de lor mesons se les rentes 
sont deues por le reson de masurages et se les rentes 
sunt deues por le reson d autres heritages li sires 
pot s il n est paiés les heritages saisir et aussi fet il 
les masures et fere sien toutes les yssues et toz les esplois 
des liex dusqu atantqu il sera paiés de toz les arrierages 
et se li sires veut sommer ses tenans a 
ce qu il perdent les liex s il n est paiés de toz les arrierages 
il lor doit enjoindre par devant bones gens 
qu il aquitent lor heritages dedens an et jour et s il ne 
le font li sires pot penre les heritages comme siens 
propres et fere ent se volente s il n est ainsi que li 
tenant fussent enfant sous aage ou li heritages fust 
tenus en doaire mais en ces cas pot li sires tenir 
les porfis de l iretage por le defaute de ses rentes dusqu 
a l aage des enfans ou le doaire le vivant de le 
feme se li hoirs a qui li doaires doit venir ne se trait 
avant por aquiter 
quant heritages est tenus en doaire et il doit 
cens ou rentes et li sires le prent en se main por ce qu 
il n est pas paiés li hoirs pot fere fere commandement 
a cele qui tient en douaire par le segneur de qui 
li heritages est tenus que ele l aquite dedens an et 
jour ele ne le fet de se fet morte comme a cel douaire 
et y pot li hoirs venir par paier ce que li liex 
doit de vies et de nouvel et des arrierages il a bone 
action de demander les a cele qui en doaire le tenoit 
car qui tient en doaire il doit aquiter ce qu ele en 
tient ou renoncier a son doaire avantqu il y ait nul 
arrierage et tantost comme ele y ara renoncié li oirs 
y pot entrer comme en son heritage 
qui ne paie les ventes de l iretage qu il acate 
dedens jours et nuis entre gens de poeste 
se li acas est de vilenage il y a saus d amende 
aveques les ventes paier et se c est de fief entre gentix 
homes l amende est de saus mais s on laisse passer 
an et jor sans ventes paier li sires pot penre l eritage 
en se main por ventes concelees et se cil qui l aceta 
vent l iretage se c est vilenages il en pot lever 
saus d amende et se c est fief livres 
se gentix hons tient vilenage et il meffet de ce 
qui appartient au vilenage les amendes sont d autele 
condition comme s il estoit hons de poeste c est a 
dire qu il se passe par petites amendes par saus 
des grans amendes par saus et se c estoit fief 
il paieroit sous et des grans livres 
voz devés savoir que par nostre coustume se 
gentix hons maint en vilenage il pot estre ajornés du 
jor a l endemain et se li pot on fere commandement de 
paier se il doit dedens jors et nuis et de 
toz autres cas il est demenés ainsi comme uns hons 
de poeste seroit exepté le fet de son cors car s il fesoit 
aucun meffet de son cors il seroit selonc le loi 
des gentiex hommes 
se hons de poeste maint en franc fief il est 
demenés comme gentix hons comme des ajornemens 
et des commandemens et pot uzer des francizes du fief 
qui porte faus tesmoins et en est atains il doit 
estre tenus en longe prison et puis estre mis en l esquele 
devant le pille et si est l amende a le volente du 
segneur et tout aussi est il de celi qui amaine les fax 
tesmoins a essient 
il est faus tesmoins qui dist a essient menchongne 
en son tesmongnage apres ce qu il jure por 
amor ou por haine por loier ou por pramesse ou por peur 
nus ne doit dire autre coze en son serement 
forsque verite nis por son frere sauver de mort et 
qui autrement le fet n est pas loiax 
qui nie ce qui li est demandé en cort et il est 
prové contre li cil qui nia est a saus d amende et 
si est atains de ce qui est prové contre li et s il est 
gentix hons l amende est de saus et s il ne pot 
prover il pert se demande et si est l amende de 
saus et de saus s il est gentieus homs 
qui n obeist au commandement qui est fes de 
paier ce qui est deu dedens le terme qui est donés 
c est a savoir jors au gentil home et jors 
et nuis a l omme de poeste se cil se reclaime por 
qui li commandemens est fes cil qui n a tenu le commandement 
s il est gentix hons est a saus d amende 
et li hons de poeste a saus et si doit on 
penre de celi qui ot le commandement por le dete 
paier et avant doit on fere paier le dete que l amende 
lever car de le reson de le dete vient l amende mais 
s en trueve tant a penre que le dete et l amende soit 
paiee le justice pot penre a un caup por le dete paier 
et por l amende 
se cil a qui le dete est deue se replaint a tort 
si comme se bons gages li a esté offers dedens le commandement 
et il ne le vaut penre ou se il ne vaut puis 
se dete demander por celi metre en damace ou il 
dona a celi respis puis le commandement il quiet en 
amende la u il seroit s il se replaignoit a droit 
li gage qui sunt pris por gentil home de dete 
doivent estre gardé jors sans vendre s 
il n est ainsi que li gentix hons n ait mis pleges d ommes 
de poeste et que li plege aient por tenir plegerie 
baillié lor nans car en cet cas il ne les gardera s il 
ne veut que jors et nuis 
quant un gentix hons baille pleges por se dete 
de gens de poeste et cil a qui le dete est deue veut 
avoir nans de ses pleges et li gentix hons veut baillier 
de ses nans au creancier il ne les penra pas s il ne 
veut car il convenroit garder les nans de son deteur 
jors et il n est tenus a garder les nans de 
ses pleges que jors et nuis mais se li pleges 
sont gentil home aussi bien est il tenus a garder les 
nans jors comme du deteur donques poés 
voz savoir se uns gentix hons baille pleges de gentix 
homes et il veut baillier nans por ses pleges li creanciers 
les doit penre car li nant sunt d une meisme 
condition et aussi se uns hons de poeste baille pleges 
de home de poeste il pot bailler ses nans por ses pleges aquiter 
car li nant sunt d une condition et se 
li est hons de poeste et li pleges sunt gentix 
home se li detes veut baillier nans por ses pleges 
encore les doit mix penre li creanciers car il n est tenus 
a garder les nans du dete que jors et 
nuis et il garderoit les nans de ses pleges jors 
quant li nant sunt baillié au creancier et il les a tant 
gardé que coustume done si comme il est dit 
dessus il doit monstrer par devant bone gent a celi 
de qui il tient ses nans qu il viengne a ses nans vendre 
ou qu il les racate et se cil ne les veut ne racater 
ne aler au vendre li creanciers les pot vendre et est 
creus de le vente par son serement et se li creanciers 
les vent sans li monstrer ou avantque li tans de le 
garde soit falis cil qui les nans bailla a toz jors action 
en quel tans qu il vaurra de redemander ses nans por l argent 
et doit estre li creanciers contrains 
as nans fere revenir ou a rendre le damace a celi qui 
les nans bailla tix qu il le porra prouver 
or veons des rescousses qui sunt fetes as signeurs 
qui prennent ou font penre en justichant se li 
sires prent ou fet penre sor son home de poeste ou son 
cors ou du sien se li hons se resqueut ou il resqueut 
ce c on prent du sien il quiet en amende de 
saus et en tel maniere pot il fere le rescousse que 
l amende est a le volente du segneur si comme se li 
hons met main par felonie a celi qui a pooir de penre 
en justichant car moult fet li hons grant despit a son 
segneur qui son sergant li bat 
se le feme d un home fet rescousse ou se mesnie 
li hons respont du fet car il doit avoir tel feme 
et tel mesnie qui ne facent pas tel vilonnie au segneur 
c est a entendre dusqu a l amende de saus 
car se li hons n estoit pas el liu ou le rescousse seroit 
fete et se mesnie batoit ou vilenoit le preneur il ne 
seroit pas resons que li prodons fust raens por le meffet 
ains s en penroit li sires as persones qui ce aroient 
fet et se li hons les tenoit puis en son service qu il 
saroit qu il aroient fet le meffet li sires l en porroit 
tenir a coupable 
toutes rescousses qui sunt fetes de gentil home 
vers son segneur l amende est de livres et 
se li preneres est batus l amende est a le volente du 
segneur et qui met main a son segneur par maltalent 
il pert quanques il tient de li et l a li sires aquis par 
le meffet de son souget 
bestes qui sunt prises a garde fete en damaces 
si comme en taillis ou en vignes el tans qu eles sunt 
deffendues ou en pres puis mi mars dusqu a tantqu 
il sunt fauquié ou en bles ou en mars doivent 
saus d amende et le damace restaurer et les 
autres prises qui ne sunt pas a garde fete l amende est 
de saus et s il y a beste liee et ele ront son lien 
et va en damace se cil qui le beste est veut jurer sor 
sains que le beste rompi son lien et si tost comme il le 
sot il l ala querre il s en passe sans amende mais il 
est tenus au damace rendre que le beste a fet car le 
negligence d aucun ou le malvese garde n escuse pas 
contre autrui damache 
se uns chevaliers fet aucun fet ou amende appartiengne 
et il maine aveques li escuiers au fet fere 
por li aidier se li chevaliers traist le fet a li il garantist 
les escuiers qu il n en paient point d amende 
exeptés les cas de crieme car s il faisoient murdre ou 
omicide ou aucun autre cas dont on perde le cors et 
le sien il ne les garantiroit pas ains s en seroient tuit 
coupable cil qui seroient alé en l ayde du fet 
se chevaliers maine chevaliers il ne les garantist 
pas ne escuiers escuiers ains convient que cascuns 
amende le meffet en se persone 
toutes les amendes qui sunt dites en cest livre 
de saus par le coustume de clermont ne sunt a 
vilenoeve en hes ne a sachi le grand que de deniers 
par le lonc uzage qu il en ont eu tout soit 
che qu eles soient des membres de le conte et a remi 
et a gournai eles sunt de saus et de deniers 
et en plusors autres viles qui sunt as homes le conte 
mes les amendes des gentix homes ne celes des homes 
de poeste de plus de saus ne se cangent de le commune 
coustume nulle part en le conte 
bonne coze est que on queure au devant des 
malfeteurs et qu il soient si radement pusni et justicié 
selonc lor meffet que por le doute de le justice li autre 
en prengnent exemple si que il se gardent de meffere 
et entre les autres meffes dont noz avons parlé 
ci dessus li uns des plus grans et dont li segneurs se 
doivent penre plus pres de penre vengance si est des 
aliances fetes contre segneurs ou contre le commun 
porfit 
aliance qui est fete contre le commun porfit 
si est quant aucunne maniere de gent fiancent ou 
creantent ou convenencent qu il n ouverront plus a 
si bas fuer comme devant ains croissent le fuer de 
lor auctorite et acordent qu il n ouverront por mains et metent 
entr ax peine ou manaces sor les compaignons 
qui lor aliance ne tenront et ainsi qui se lor 
souferroit seroit ce contre le droit commun ne james 
bons marcies d ouvrages ne seroit fes car cil de cascun 
mestier s efforceroient de penre plus grans loiers que 
reson et li communs ne se pot soufrir que li ouvrages 
ne soit fet et por ce si tost que tix aliances vienent 
a le connissance du sovrain ou des autres segneurs il 
doivent geter le main a toutes les persones qui se sunt 
assenties a tix aliances et tenir en longe prison et destroite 
et quant il ont eu longe painne de prison 
on pot lever de cascunne persone saus 
d amende 
une autre maniere d aliances ont esté fetes 
moult de fois par les queles moult de viles ont esté 
destruites et maint segneur honni et desherité si 
comme quant li communs d une vile ou de plusors 
viles font aliance contre lor segneur en aus tenant 
a force contre li ou en metant main vilainement en 
lor segneur ou a sa gent donques si tost comme li 
sires s aperchoit que tele alliance est fete il les doit 
penre a force et s il les prent si tost qu il n i ait encore 
riens du fet forsque l aliance fete il doit punir 
toz les consentans par longue prison et raembre a se 
volente selonc lor avoir et s il pot savoir les quievetains 
qui l aliance porcacerent si les fet penre et il 
ne lor fet nul tort car il ne demora pas en eus que 
lor sires ne fu honnis par lor porcas et por ce pot 
dire li sires que ce sunt si traitre et quant li sires les 
prent puis le fet qu il aront meffet contre li par 
l aliance fete tout li consentant qui sunt au fet ont 
mort deservie se li sires veut et ont perdu quanques 
il ont car il est clere coze qu il sunt tuit traitre a lor 
seigneur neporquant s il n i a home mort li sires s il 
li plest s en pot passer par penre le lor a se volente 
et par eus tenir en longe prison et bon est qu il en 
facent tant que li autre qui le verront s en castient 
por donner example as signeurs qu il se prengnent 
pres de pusnir et de vengier tex aliances si tost 
qu il voient qu il naissent ou doivent naistre par aucun 
mouvement je voz conterai qu il avint en lombardie 
il fu que toutes les bones viles et li castel de lombardie 
furent a l empereur de romme en son demaine 
et tenues de li et avoit ses baillis ses prevos 
et ses sergens par toutes les viles qui justichoient et 
gardoient les drois l empereor et avoient esté par devant li 
lombart moult obeissant a l empereor comme 
a lor segneur et avint que en l une des bones viles 
avoit lombars rices a qui li baillis n avoit 
pas fete lor volentes ains avoit fet penre un lor parent 
por se deserte et par droite justice li lombart en furent 
meu par malvese cause et porcacerent malicieusement 
un home soutil malicieus et bien parlant cil 
par l ennortement de cix se mist en tapinage et ala 
par toutes les bones viles de lombardie et quant il 
venoit en une bone vile il enqueroit ou 
des plus fors de lignage et d avoir et puis parloit a 
cascun a par soi et lor disoit que les autres bones viles 
s estoient acordees priveement qu eles ne voloient plus estre 
en obeissance de segneur et que le vile qui ne 
s acorderoit seroit destruite par les autres viles 
bones et seroit cascune vile dame de soi sans tenir 
d autrui et tant fist et tant porcacha cis messages 
qu il mist ans au porcacier et au cief de 
ans en un sor jor et en une sole heure toutes les 
viles de lombardie coururent sus a cix qui estoient 
a l empereor et les prist comme cil qui ne s en donerent 
garde et quant il les orent pris il lor coperent 
les testes a toz et puis establirent en lor viles tex lois 
et tex coustumes comme il lor plot ne onques puis 
ne trouverent empereor qui cest fet vengast ne adrechast 
et par che poés vous entendre que ch est grans 
perix a tox segneurs de soufrir teles aliances entre les 
souges ains doivent toz jors corre au devant si tost 
comme il se poent perchevoir et fere vengance selonc 
le meffet si comme j ai dit dessus 
grans meffes est d autrui metre a mort et doit 
estre le justice aspre et crueuls comme de trainer et 
pendre celi qui le fet neporquant on pot bien metre 
a mort autrui en tel maniere c on ne pert ne vie ne 
membre ne le sien en menieres le premiere si 
est quant guerre est aouverte entre gentix homes et 
aucuns ocist son anemi hors de trives ou d asseurement 
le seconde si est de tuer autrui sor li deffendant 
mestre autrui a mort sor li deffendant est quant 
aucuns ne se done garde c on le doie assalir et on 
l assaut par haine ou par roberie ou a le requeste 
d autrui par loier se cil qui en tel maniere est assalis 
voit qu il getent a li sans merci caus qui portent 
peril de mort et est si apressés qu il ne se pot 
metre a garant il li loist a li deffendre et se il en 
soi deffendant en met aucun a mort on ne l en doit 
riens demander car il le fet por le mort esquiver et 
s il est apelés en jugement sor cele ocizion il pot bien 
venir avant et atendre droit maisqu il puist bien 
estre prové qu il le fist sor li deffendant si comme 
dit est 
quant uns hons est assalis en caude mellee de 
poins et de pies tant solement sans armeure dont on 
puist metre a mort et cil qui on bat por soi deffendre 
trait aucunne armeure et en met aucun a mort 
de cix qui l assalirent il n a pas bone reson de dire 
qu il l ocist sor li deffendant car il ne li loisoit a li 
deffendre que de poins et de pies puisqu il n estoit 
assalis d armeure dont il ne pooit estre trais a mort 
donques qui ainsi met autrui a mort il doit estre 
justiciés 
qui amessure son souget por avoir amendes 
de plusors cas li souges s en passe par son serement 
qu il en ont bien fet ce qu il doivent et orrés les 
cas es quix il poent passer par serement li premiers 
cas si est quant aucuns qui a travers met 
sus a aucun qu il en a son travers emporté se cil 
a qui il met sus veut dire qu il en a bien fet ce qu il 
dut par sen serement il s en passe quites et delivres 
mais bien se gart qu il n entre en connissance n en 
niance ains son serement car il aroit au serement renoncié 
si comme s il disoit ' j ai paié mon travers " 
ou ' je ne quidoie point devoir de travers " s il 
disoit une de ces cozes il ne venroit pas apres a serement 
car s il disoit ' j ai paié mon travers " et on li 
nioit il converroit qu il le montrast par proeves et s 
il disoit ' je ne doi point de travers " il converroit 
qu il deist reson por quoi et qu il meist le reson en 
voir s ele li estoit niee mais il porroit dire tele reson 
qu il en seroit creus par se foy si comme s il disoit 
' je sui clers " ou ' ces denrees sunt a clerc ou a 
gentil home ou a persone previlegie et sont por lor 
uzer " de tex resons seroit li acuzés creus par se 
foi et s il disoit ' je n en quit point devoir de travers " 
il renonce au serement et se doit paier le 
travers et l amende car ses quidiers ne l escuse point 
du meffet car cascuns qui mainne marceandise doit 
enquerre les coustumes des liex par la u il passe si 
que il puist paier ce qu il doit sans emporter les drois 
du segneur 
voirs est que clers ne gentix hons ne doivent 
point de travers de cozes qu il acatent por lor uzer 
ne de cozes qu il vendent qui soit creu en lor heritages 
mais s il acatoient por revendre si comme autre 
marceant il converroit que les denrees s aquitassent 
du travers et des caucies et des tonlix en le maniere 
que les denrees as marceans s aquitent et ce que j ai 
dit des travers j entent de toutes manieres de paiages 
et de tonlix car tout soit ce que les recoites ne soient 
pas onnies neporquant toutes manieres de redevances 
doivent estre demenees selonc le coustume dessus dites 
fors en tantque qui emporte travers et en est atains 
l amende est de saus et du travers rendre et 
qui emporte son tonliu ou se cauchie l amende est 
de saus 
li secons cas dont li accusés se passe par son 
serement est quant aucuns sires acuse son tenant 
qu il ne li a pas payé son chens a jour en tel cas 
se li acusés veut dire qu il en a bien fet ce qu il doit il 
s en passe par son serement mais bien se 
gart qu il n entre pas en connissance ne en niance car il 
renonceroit au serement si comme j ai dit dessus de cix qui 
sunt acusé de travers emporté 
li tiers cas dont li acusés passe par son serement 
si est quant aucuns sires acuse son tenant qu il 
ne li a pas paié son campart si comme il doit se li 
acusés veut dire qu il en a bien fet ce qu il doit par 
son serement il s en passe s il le fet en le maniere que 
j ai dit des autres cas dessus sans entrer en connissance 
ne en niance et sans alliguier autre reson que 
le serement et ainsi de toutes rentes deues qui renouvelent 
cascun an se passe li acusés par son serement 
qu il en a bien fet ce qu il dut mais quant il s en est 
passés une fois par son serement de celi cas dont il 
s est passés il ne s en pot pas passer une autre fois 
car s il s en passoient toz jors li segneur en porroient 
estre moult damacié par les tricheurs qui meteroient 
poi a eus parjurer por estre quite de lor redevances 
et de lor meffes 
pierres si camparta a un sien tenant une piece de terre 
et commanda a son tenant qu il li amenast 
garbes qu il y avoit de campart car de droit 
commun cascuns est tenus de mener le campart de son segneur 
tout avantque le remanant et li tenans 
carca les garbes dessus dites et les mena en le grange 
de son segneur et quant il les conta il n i en trouva 
que et quant li tenans vit ce il dist a son 
segneur ' sire il me faut une garbe de votre droit 
je ne sai s ele m est queue ou s ele m est mescontee 
mes je le vois requerre et larrai ici mes quevaus et 
me carete dusqu a tantque je l arai aportee " a ce 
respondi pierres qu il ne le voloit pas ancois voloit 
qu il li amendast ce qu il ne li avoit pas paié son campart 
si comme il devoit et comme il li avoit commandé 
et sor ce se mirent en droit a savoir s il y 
avoit amende en tel cas il fu jugié qu il n i avoit point 
d amende par le reson que li tenans meismes s acusa 
avantqu il se departesist de le grange et voloit aler 
querre le garbe ancoisqu il emmenast ses quevaus ne 
se carete mais se li tenans en eust mené ses quevaus et 
se carete sans soi acuser hors de le grange et sans 
le congie de son segneur l amende y fust et par ce 
pot on entendre que les amendes sunt establies por ce 
c on se gart de meffere por peor d avoir damace mais 
cil n a pas tres bonne conscience qui lieve amende de 
coze qui n est pas fete malicieusement tout soit 
ce c on l en peut lever par coustume en plusors cas 
pierres aresta les denrees de jehan por ce qu il 
li metoit sus qu il emportoit son travers a ce respondi 
jehans qu il l avoit paié a un sien serjant et le 
nomma et apres quant pierres li ot nié il s en vaut 
passer par son serement et sor ce se mirent en droit 
a savoir se jehans avoit renoncié au serement por ce 
qu il avoit dit qu il l avoit paié il fu jugié que jehans 
ne s en passeroit pas par son serement ains converroit 
qu il provast le paiement par prueuves et par cel jugement 
pot on entendre que qui se veut passer 
par serement des amessures dont on se pot passer par 
coustume on doit dire tout simplement ' j en ai bien 
fet ce que je dui " et adonques il s en passe 
une fois si comme j ai dit dessus 
pierres et jehans si avoient en un grant teroir 
le campart la u il avoit moult de tenans et de si 
lonc tans comme il pooit souvenir li tenant avoient 
mené li campart de ches liex en une grange et la partissoient 
pierres et jehans si comme il s acordoient 
moitie a moitie puis avint que pierres ne vaut pas 
que li tenant de ces liex menassent plus se moitie de 
campars el lieu ou il l avoient toz jors mené ancois 
voloit qu il le menassent en une meson qu il avoit hors 
du teroir et hors du fief dont li campart mouvoient 
a ce respondirent li tenant qu il n estoient pas tenu a ce fere 
ne amener ne 
le voloient fors ainsi com il l avoient acoustumé de 
mener et se li dis pierres ne voloit pas c on le menast 
en tel lieu plus il le menroient quel part que 
pierres vaurroit el teroir du quel li campart sunt tenu 
il fu jugié 
que li home ne le menroient pas hors du teroir et 
qu il offroient asses 
li quars cas de quoi li acusés se passe par son serement 
si est quant li sires demande aucunne defaute 
d ajornement et li ajornemens ne fu pas fet a 
se persone ancois fu commandé a se feme ou a se mesnie 
ou as voisins de l ajorner qu il li deissent qu il 
fust a tel jor par devant son segneur se li ajornés veut 
jurer qu i ne li fu pas dit il se passe de le defaute 
tant de fois qu il sunt ainsi ajorné 
mais commander lor pot li sires qu il metent tex gens en lor ostix 
qui facent savoir les ajornemens et s il ne le font li sires 
pot lever d aus amendes du commandement trespassé 
et se li serjant qui ont pooir d ajorner dient par lor 
serement qu il firent l ajornement a se persone li 
ajornés est en le defaute ne ne s en pot escuser par 
son serement mes se il est fet en son ostel en la maniere 
dessus dite il se passe par son serement et 
tout ainsi est il des gentix homes qui sont ajorné par 
pers par reson de fief se li ajornemens est fes a se persone 
il ne s en pot escuser mes s il est fes en son 
ostel en le maniere dessus dite il se passe de le defaute 
par son serement 
li quins cas 
si est quant li sires met sus aucun qu il li 
a se saizine brisie et le saisine fu fete en derriere de 
celi qui le brisa se li acusés veut jurer qu il ne sot 
riens de le saizine il se passe de l amende de saisine 
brisie mais toutes voies doit il le liu resaisir 
pierres proposa contre jehan qu il li avoit brisie 
se saisine par quoi il voloit qu il resaisesist le liu et 
qu il amendast ce qu il li avoit se saisine brisie a ce 
respondi jehans qu il ne savoit riens de saizine 
car ele ne fu pas fete a li ne en se presence et ce voloit 
il jurer et sor ce se mirent en droit s il s en passeroient 
par son serement il fu jugié que jehans s en 
passeroit de l amende de saizine brisie par son serement 
puisque li saisine ne fu pas fete a li ne en se presence 
mais il seroit tenus au liu resaisir et le resaisine fete 
s il le brisoit puis il querroit en l amende 
de saisine brisie car adont ne s en porroit il escuser 
bien se gart qui fet autrui damace en bles semés 
ou en mars ou en bois ou en pres que cil qui y est 
pris damace fesant est tenus a rendre tout le damace 
qui est provés par l aparance du lieu tout soit ce que 
cil qui y est pris n ait pas fet tout le damace anchois 
le firent autre gent qui n i furent pas trouvé car se 
cil qui y est pris ne rendoit que le damace qu il a fet 
presentement donques aroit il grant avantage d aler 
en meffet que toutes les fois qu il n i seroit trouvés 
il seroit quites du damace et ainsi porroient estre 
moult de bien essillié et por ce est bone le coustume 
que cil qui y est trouvés rende tout le damace et l amende 
mais l amende est simple c est a savoir de 
saus et en tex liex y a de saus et deniers 
et en tix liex y a de deniers selonc le coustume 
du lieu 
et en tele maniere porroit estre fes li damaces 
que l amende seroit de saus si comme qui 
emporteroit despuelles ouvrees comme ble en gavele 
ou en garbes ou ble fauquié ou bois copé et en tele 
maniere l en porroit on porter c on le tenroit a larrecin 
si comme qui l emporteroit par nuit a queval ou 
a carette ou autrement dusqu a le value de saus 
la coustume des damaces qui sunt fet en vignes 
se diversefient en tant de liex c on n i pot metre droit 
commun es amendes ancois en convient uzer selonc 
le coustume de cascun liu car cil qui est pris es vignes 
et ne prent des roisins que por son mengier se passe 
en moult de liex par un denier et en tix liex y a par 
deniers et por ce convient il garder le coustume de 
cascunne vile en ce cas mais qui emporteroit en vendangant 
por fere vin ou por fere vergus par nuit 
dusqu a le valor de saus ce seroit larrecins et 
doit cil qui est pris en tel cas estre justiciés comme 
larres et s il en emporte si poi c on ne l ose jugier a 
larron si est l amende de saus quant il l emporte 
par nuit 
cascuns pot penre en son heritage ou fere penre 
celi qui il y trueve meffesant commentqu il tiengne 
heritage de signeur ou en fief ou en vilenage mais 
se le prise est fete en ce qu il tient en vilenage il le 
doit tantost fere mener en le prison du segneur de qui 
il tient l eritage et doit requerre au segneur qu il li 
face restorer son damace et adont li sires doit demander 
a celi qui est pris se c est voirs dont cil qui 
le prist l acuse et s il le connoist il doit fere rendre 
le damace a son tenant par estimation de bone gent 
et s il le nie il convient que cil qui le prist en son 
vilenage le proeve par li et par un autre et s il le 
proeve ses damaces li doit estre rendus et li pris est 
en amendes au signeur l une si est du meffet 
et le seconde si est de le niance dont il est atains et 
se cil qui en ceste maniere prent en ce qu il tient en 
vilenage ou fet penre s il metoit le pies en se prison 
ne il esploitoit du meffet comme justice et ses sires 
le savoit a qui le connissance apartient tout ce qu il 
aroit fet seroit rapelé et si amenderoit a son segneur 
ce qu il aroit uzé de le justice et seroit l amende de 
saus fust gentix hons ou hons de poeste 
se cil qui est trouvés en damace se resqueut a 
celi qui le prent tout soit ce que cil qui li heritages 
est le prengne il y a amende de saus mais 
l amende est au segneur de qui li heritages est tenus 
et se le rescousse est niee il le convient prover a celi 
qui le prise fist en son vilenage par tesmoins 
et se li rescoueres s en va en rescouant malgre le preneur 
li preneres le doit moustrer a son segneur et 
li sires le pot sivir por s amende et por sa rescousse et 
por fere rendre le damace a son tenant mes se li 
sires veut porsivir le connissance en apartient au segneur 
desoz qui cil qui fu pris est couquans et levans 
et se li sires en qui justice le prise fu fete ne le veut 
porsivir por ce ne lera pas cil qui le prist en son vilenage 
a celi poursivir de son damace 
li sergant de cascun segneur qui sont establi 
par foi ou par serement a garder justice sunt creu de 
lor prises et des rescousses qui lor sunt fetes mais que 
ce soit contre persones des quix le rescousse ne pot 
monter que jusques saus d amende car se 
uns gentix hons estoit acusés d un sergant qui li eut fet 
rescousse et li gentix hons li nioit il converroit qu il 
fussent sergant a prouver ou un loial tesmoing 
aveques un sergant por ce que le rescousse du gentil 
home porte livres d amende et il n est pas 
resons que une sole persone soit creue de si grant coze 
en tesmognage 
