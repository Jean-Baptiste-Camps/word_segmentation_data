ce fu el tans q arbre florissent 
foillient boscage pre uerdissent 
que cist oisel en lor latin 
dolcement chantent al matin 
que tote riens de ioie enflame 
que li fils a la ueue dame 
de la gaste forest soltaine 
se leua et ne li fu paine 
que il sa sele ne meist 
sor son chaceor et preist 
yy gauerlos et tot issi 
fors del manoir sa mere issi 
et pensa que ueoir iroit 
herceors que sa mere auoit 
qui ses auaines li hercoient 
boes yy et yy herces auoient 
ensi en la forest s en entre 
et maintenant li coers el uentre 
por le dolc chant li esioi 
que il en la forest oi 
des oisiax qui ioie faisoient 
totes ses coses li plaisoient 
por la docor del tans serain 
osta son chaceor le frain 
si le laissa aler paissant 
par l erbe fresce uerdoiant 
et il qui bien lanchier sauoit 
des gauerlos que il auoit 
aloit enuiron lui lancant 
vne ore ariere l altre auant 
vne ore long et l autre halt 
tantqu il oi parmi le galt 
venir yy cheualier armés 
de toutes armes atornés 
et mout grant noise demenoient 
les armes a cels qui uenoient 
car souent hurtoient as armes 
li rain des chaines et des charmes 
et li hauberc mout reluisoient 
les lances as escus hurtoient 
sonoit li fers sonoit li fus 
et des haubers et des escus 
li ualles ot mais ne uoit pas 
cels qui uienent plus que le pas 
si s an meruelle et dist " par m ame 
voir se dist ma mere ma dame 
qui me dist que diable sont 
plus esfreé que rien de mont 
et si dist por moi ensaignier 
que por aus se doit on saignier 
mas cest ensaing desdaignerai 
que ia uoir ne m en saignerai 
ains en ferrai si le plus fort 
d un des gauerlos que port 
que ia n aprocera de moi 
nus des autres si com croi " 
ensi a lui meisme dist 
li ualles ainsqu il les ueist 
mais quant il les uit en apert 
que del bos furent descouert 
si uit les aubers 
et les elmes clers et luisant 
et les haubers et 
que onques mais 
et uit le uert et le 
reluire contre le solel 
et l or et l asur et l argent 
si li fu mout et bel et gent 
et dist " ha sire dex merci 
ce sont angle que io uoi ci 
et voir or ai io mout pechié 
et si ai mout mal esploitié 
qui dis que c estoient diable 
ne me dist pas ma mere fable 
qui me dist que li angle estoient 
les plus beles coses qui soient 
fors deu qui est plus biax qu tuit 
ci uoi io damedeu io quit 
car un si bel en i agart 
que li autre se dex me gart 
n ont mie de biaute la dime 
et ce dist ma mere meisme 
c on doit deu croire et aorer 
et soploier et honorer 
et io aorrai cestui 
et tous ses angles auolc lui " 
maintenant a tere se lance 
et dist trestote sa creance 
et orisons que il sauoit 
que sa mere apris li auoit 
et li maistre des cheualiers 
le uoit si dist " estés ariers 
qu a tere est de paor keus 
cil ualles qui uos a ueus 
se nos i alions ensamble 
il aroit de de nos ce me samble 
si grant paor que il morroit 
ne respondre ne me poroit 
a rien que io li demandaisse " 
cil s arestent et il s eslaisse 
vers le uallet grant aleure 
si le salue et asseure 
et dist " ualles n aiés paor 
non ai io par le criator " 
fait li ualles " en qui io croj 
estes uos dex naie par foi 
qui estes dont cheualier sui 
ainc mais cheualier ne connui " 
fait li ualles " ne nul n en uj 
n onques mais parler n en oi 
mais uos estes plus biax que dex 
et car fuisse i or altretiex 
ausi luisans et alsi fais " 
a cest mot pres de lui est trais 
li cheualiers si li demande 
" veis tu hui en ceste lande 
yy cheualiers et yy puceles " 
li ualles a altres noueles 
enquere et demander entent 
et a la lance sa main tent 
se l prant et dist " biax sire chiers 
vos qui aués nom cheualiers 
qui est ice que uos tenés 
or sui io mout bien asenés " 
fait li cheualier 
" jo quidoie biax dols amis 
que tu noueles me deisses 
ainsque de moi les apreisses 
jo te dirai ce est ma lance 
dites uos dont que on en lance 
si com on fait mes gauerlos 
naie amis tu es tos sos 
ains en fiert on tot demanois 
dont ualent mius zz de ces yy 
gauerlos que uos ueés ci 
car qanque io uoel en oci 
oisiax et bestes al besoing 
et si les oci d ausi long 
com on poroit zz boion traire 
vallet de ce n ai io que faire 
mais des cheualiers me respont 
di moi se tu ses v il sont 
et les puceles ueis tu " 
li ualles al pie de l escu 
le prant et dit tot en apert 
" ce que est et de coi uos sert 
vallet " fait il " ce est abes 
q en altre nouele me mes 
que io ne te uois demandant 
jo quidoie se dex m amant 
que tu noueles me deisses 
ainsque de moi les apreisses 
et tu ueus que io les t apragne 
jo l te dirai commentqu il pragne 
car a toi uolentiers m acort 
escus a non ce que io port 
escus a nom uoire " fait il 
" jo ne l doi mie tenir uil 
car il est tant de bone foi 
que se nus lance contre moi 
encontre la lance se trait 
c est li seruice q il me fait " 
atant cil qui uinrent ariere 
s an uinrent tote la qariere 
vers lor signor trestot le pas 
si li dient eneslepas 
" sire que uos dist cil galois 
ne set mie totes les lois " 
fait li sire " se dex m amant 
qu a rien nule que li demant 
ne me respont onques a droit 
ains demande de qanqu il uoit 
comment a non et c on en fait 
sire saciés bien entresait 
que galois sont tot par nature 
plus fol que bestes em pasture 
cil est ausi com une beste 
faus est qui dales lui s areste 
s a la muse ne uelt muser 
et son tans en folie user 
ne sai " fait il " mais se deu uoie 
ainsque soie mis a la uoie 
tot qanques il ualra dirai 
ja altrement n en partirai " 
dont li demanda derecief 
" vallet " fait il " ne te soit grief 
mais des yy cheualiers me di 
et des puceles altresi 
se les encontras et ueis " 
et li ualles le tenoit pris 
al pan del hauberc si li tire 
" or me dites " fait il " biax sire 
q est ice que aués uestu 
jo non uallet c est mes haubers 
si st ausi pesans comme fers 
qu il est de fer ce uois tu bien 
de ce " fait il " ne sai io rien 
mais mout est biax se dex me salt 
qu en faites uos et que uos ualt 
vallet c est a dire legier 
se uoliés a moi lanchier 
gauerlot et saiete traire 
ne me poroies nul mal faire 
dans cheualier de tex haubers 
gart dex les bisces et les cers 
car nul ocire n em poroie 
ne iamais nul n en ociroie " 
et li cheualier li redit 
" vallet di moi se dex t ait 
se tu me ses dire noueles 
des cheualiers et des puceles " 
et cil qui petit fu senés 
li dit " fustes uos ainsi nés 
nenil uallet ce ne puet estre 
que hom peust tot issi nestre 
qui uos atorna dont issi 
vallet io te dirai bien qui 
dites le dont mout uolentiers 
n a mie encor yy ans enters 
que tot cest harnois me dona 
li rois artus qui m adoba 
mais or me di tost que deuinrent 
li cheualier qui par ci uinrent 
qui les yy puceles conduient 
vont il le pas ou il s en fuient " 
et cil li dist " or agardés 
el plus haut bois que uos ueés 
qui cele montaigne auirone 
la sont li destroit de ualdone 
et qu est de ce amis biax frere 
la sont li herceor ma mere 
qui ses teres sement et erent 
se ces gens i trespasserent 
s il le uirent il le diront " 
et cil dient qu il iront 
auolc aus se il les i maine 
dusq a cels qui hercent l auaine 
li ualles prant son caceor 
et ua la u li herceor 
hercoient les teres arees 
v les auaines sont semees 
et qant cil uirent lor signor 
si tramblerent tot de paor 
et saués por que il le firent 
por les cheualier que il uirent 
auolc lui qui armé estoient 
car bien seuent s il li auoient 
lor afaire dit et lor estre 
que il uauroit cheualier estre 
sa mere en isteroit del sens 
qui le quidoit garder tos tens 
que ia cheualier ne ueist 
ne lor afaire n enqueist 
et li ualles dist as bouiers 
" veistes uos yy cheualiers 
et yy puceles ci passer 
il ne finerent hui d aler 
par ces destrois " font li bouier 
et li ualles al cheualier 
qui tant auoit a lui parlé 
dist " sire par ci sont alé 
li cheualier et les puceles 
mais or me dites les noueles 
del roi qui les cheualier fait " 
et cil li dient entresait 
" vallet " fait il " dire te uoel 
que li rois soiorne a cardoel 
n a mie encor passé qart ior 
que il i estoit a soior 
car iou i fui et si l i ui 
et se tu ne l troues enqui 
bien ert qui le t ensaignera 
ja si destornés ne sera " 
tantost les grans galos s en part 
li cheualiers qui mout fu tart 
qu il eust les altres atains 
et li ualles n est mie fains 
de retorner a son manoir 
ou sa mere dolor por uoir 
auoit al coer por sa demore 
grant ioie ot en meisme l ore 
qu ele le uit et pas ne pot 
dire la ioie que ele en ot 
car comme mere qui mout aime 
cort contre lui et si le claime 
" biax fils biax fils " plus de cent fois 
" biax fils mout a esté destrois 
mes coers por uostre demoree 
de dol ai esté acoree 
si que a poi morte ne sui 
ou aués uos tant esté hui 
ou dame io le uos dirai 
que ia de mot n i mentirai 
que i ai ioie mout grant eue 
d une cose que i ai ueue 
dont ne me soliés uos dire 
que li angles deu nostre sire 
sont issi bel c onques nature 
ne fist tant bele criature 
n el monde n a si bel rien 
biax fils encor le di io bien 
je l di mout bien et di encore 
taisiés mere ne ui io ore 
les plus beles coses qui sont 
qui en la gaste forest uont " 
la mere entre ses bras le prent 
et dist " biax fils a deu te rent 
car mout ai grant paor de toi 
tu as ueu si com ie croi 
les angles dont li gent se plagnent 
qui ocient quanqu il atagnent 
non ai uoir dame non ai non 
cheualier dient qu il ont non " 
la mere se pasme a cel mot 
que cheualier nomer li ot 
" ha lasse com sui malbaillie 
biax dols fils de cheuallerie 
te quidoie io si garder 
que ia n en oisses parler 
ne que uos mais ne quesissiés 
que uos ia cheualier fuissiés 
biax fils se damedeu pleust 
que uostre pere uos eust 
gardé et uos altres amis 
n ot cheualier d ausi halt pris 
tant redoté ne si cremu 
biax fils com uostre pere fu 
n en totes les illes de mer 
et io mere puis bien uanter 
que io sui de cheualiers nee 
des millors de nostre contree 
es illes de mer n ot linage 
millor del mien en mon aage 
s est bien an pluisors lius seu 
que li millor sont deceu 
car les mescheances auienent 
as prodomes qui se maintienent 
en grant honor et en 
maluaistie honte ne perece 
ne ciet pas car ele ne puet 
mais les bons decair estuet 
vostre pere si ne l saués 
fu parmi les hances naurés 
si qu il en mahaigna del cors 
sa grans terre et ses grans tresors 
que il auoit comme prodon 
ala tos a perdicion 
si chai en grant pouerte 
apouri et desireté 
et essillié furent a tort 
li gentil home apres sa mort 
vderpandragon qui rois fu 
et pere fu al roi artu 
les furent escillies 
et les bones gens auillies 
si s an fui qui fuir pot 
vostre pere cest manoir ot 
ici en ceste forest gaste 
ne pot fuir mais en grant haste 
en litiere aporter se fist 
car lors ne sot v il fuist 
et vos qui petis estiés 
yy mout biax freres auiés 
petis estiés et alaitans 
n auiés encore pas yy ans 
qant grant furent uostre yy frere 
al los et al consel uo pere 
alerent a yy cors roiax 
por auoir armes et ceuax 
al roi d escaualon ala 
li aisnes et tant serui l a 
que cheualier fu adobés 
et li autres qui fu mais nés 
fu al roi ban de gormoret 
en zz ior andoi li uallet 
adobé et cheualier furent 
et en zz ior andoj morurent 
por reuenir a lor repaire 
car ioie me uoloient faire 
et lor pere qui puis n es uit 
a armes furent desconfit 
a armes furent mort andui 
dont ai grant dol et grant anui 
de l aisne en auint meruelles 
qar li corbel et les cornelles 
les els ambesdels li creuerent 
ensi li gent mors les trouerent 
de la dolor morut li pere 
et io ai uie mout amere 
tres puisque mes sire fu mors 
mais uos estiés li reconfors 
que io auoie et tos li biens 
car n i auoie plus des miens 
rien ne m auoit il plus laie 
dont il me peust faire lie " 
li ualles entent mout petit 
a ce que sa mere li dit 
" a mangier " fait il " me donés 
ne sai dont uos m araisonés 
mais mout iroie uolentiers 
al roi qui fait les cheualiers 
mais io irai quique il poist " 
la mere tant com il li loist 
le retint et si le soiorne 
si li aparelle et atorne 
de caneuas grosse chemise 
et si ot braies a la guise 
de gale ou on fait ce me samble 
chemise et braie tot ensamble 
ensi li mere l atorna 
yy iors sans plus i soriorna 
que plus n i ot mestier losange 
lors ot li mere dol estrange 
se l baise et acole em plorant 
et dist " or ai io dol mout grant 
biax fils quant aler uos en uoi 
vos irois a la cort le roi 
si dirés armes uos doinst 
contredit n i ara point 
qu il les uos donra bien le sai 
mais qant uos uenrés a l asai 
d armes porter coment ert donques 
ce que uos ne feistes onques 
ne altrui ne l ueistes faire 
comment en sarés a cief traire 
maluaisement uoire ce dolt 
mal serés afaitiés del tot 
n il n est meruelle ce m est uis 
s on ne set ce c on 
ce que on ot et uoit souent 
biax fils zz sens uos uoil aprendre 
la ou il uos fait bon entendre 
car s il uos plaist a retenir 
grans bien uos em pora uenir 
cheualier serés iusq a pou 
fils se deu plaist et io uos lou 
se uos troués ne pres ne long 
dame qui d aie ait besong 
ne pucele desconsillie 
la uostre amor aparillie 
lor sot s eles uos en requierent 
car toutes honors s i afierrent 
qui as dames honor ne porte 
la siue honor doit estre morte 
dames et puceles amés 
si serés par tot honorés 
et se uos alqune em proiés 
gardés que ne li anuiés 
de nule rien qui li desplaise 
de pucele a mout qui le baise 
s ele le baisier uos consent 
le soreplus uos en deffent 
se laissier le uolés por moi 
et s ele a anel en son doi 
ne sainture ne almoniere 
se par amor et par priere 
le uos done bon m ert et bel 
que uos emportés son anel 
de l anel prandre uos don gie 
et de l almosniere congie 
biax fils encor uos uoel dire el 
ja en cemin ne en ostel 
n aiés longement compaignon 
que ia ne demandés son non 
son non saciés a la parsome 
que par le non connoist on l ome 
biax fils as prodomes parlés 
auolc les prodomes alés 
prodom ne forconselle mie 
cals qui tienent sa compagnie 
sor tote rien uos uoil proier 
volentiers alés al mostier 
ilec proiés nostre signor 
en cest siecle uos doint honor 
et si uos i doint maintenir 
qu a bone fin puissiés uenir 
pere " fait il " que est yglise 
zz lius v on fait le seruise 
celui qui ciel et tere fist 
et homes et bestes i mist 
et mostiers quoi fils ce meisme 
vne maison bele saintisme 
de cors saintis et de tresors 
et s i sacrefie on le cors 
jhesu crist la profete sainte 
que iue fisent honte mainte 
loiés fu et iuchiés a tort 
et sosfri angoisse de mort 
por les homes et por les fames 
en les ames 
qant eles partoient del cors 
et il les en reieta fors 
ensi fu dex a mort juciés 
puis fu en crois crocefiés 
et porta corone d espines 
por oir messes et matines 
et por cel signor aorer 
vos lo iou al mostier aler 
dont irai io mout uolentiers 
as yglises et as mostiers " 
fait li ualles " d or en auant 
issi le uos met en conuant " 
atant n i ot plus de demore 
congie prant et li mere plore 
et sa sele li fu ia mise 
a la maniere et a la guise 
de gales fu aparilliés 
vns reuelins auoit calciés 
et par tot si com il aloit 
yy gauerlos porter soloit 
les gauerlos en uolt porter 
mais yy l en fist sa mere oster 
por ce que trop sambloit galois 
si eust ele fait tot yy 
mout uolenters s il peust estre 
vne roorte en sa main destre 
porta por son ceual ferir 
plorant le baise al departir 
sa mere qui mout chier l auoit 
si proie deu que il l auoit 
" biax fils " fait ele " dex uos maint 
joie plus qu il ne m en remaint 
vos doint dex u que uos uegniés " 
qant li ualles fu eslogniés 
le get d une piere menue 
si se regarde et uoit cheue 
sa mere al cies del pont ariere 
et gist iloc en tel maniere 
com s ele fust ceue morte 
et cil caingle de la roorte 
son caceor parmi la crope 
li ceuax ne ciet ne n acrope 
ains l emporte grant aleure 
parmi la grant forest oscure 
si ceualce des le matin 
tantque li ior uint a declin 
al main al cant des oiseles 
se lieue et monte li ualles 
s a al cheualier entendu 
tantque il uit zz tre tandu 
en une praarie bele 
les le sor d une fontenele 
li tres fu biax a grant meruelle 
l une partie fu vermelle 
et l autre uers d orfroi bendee 
desor ot une aigle doree 
en l aigle feroit li solax 
qui mout estoit clers et vermax 
de l enluminement del tre 
reluisoient trestot li pre 
entor le tref a la roonde 
qui estoit li plus biax del monde 
auoit ramees et foillies 
et loges galesces drecies 
li ualles uers le tre ala 
et dist ancoisqu il uenist la 
" dex or uoi io uostre maison 
or feroie grant desraison 
se aorer ne uos aloie 
voir dist ma dame tote uoie 
qui me dist que mostier estoient 
les plus beles maison qui soient 
et me dist que ia ne trouaisse 
mostier q a l orer n i alaisse 
le creator en qui io croi 
jo l i irai proier par foi 
qu il me doint anqui a mangier 
car io en ai mout grant mestier " 
dont uint al tref se l uit oluert 
enmi le tre zz lit couert 
d une colte de paile uoit 
et ens enmi le lit gisoit 
vne pucele endormie 
et lors estoit sa compagnie 
alee loing et ses puceles 
por coillir floretes noueles 
que par le tref ionchier uoloient 
issi come faire soloient 
qant li ualles el tref entra 
ses ceuax si fort esproha 
que li damisele l oi 
si s esuella et esbai 
et li ualles qui nices fu 
dist " pucele io uos salu 
si com ma mere le m aprist 
ma mere m enseigna et dist 
que les puceles saluaisse 
en quel liu que io les trouaisse " 
la pucele de paor tramble 
por le uallet qui fols li samble 
si se tient a mout esgaree 
de ce qu il l a sole trouee 
" vallet " fait ele " tien ta uoie 
fui que mes amis ne te uoie 
ains uos baiserai par mon cief " 
fait li ualles " quiqque soit grief 
qar ma mere le m ensaigna 
jo uoir ne te baiserai ia " 
fait li pucele " que io puisse 
fui que mes amis ne te truisse 
car s il te troue tu es mors " 
li ualles auoit les bras fors 
et cele s est mout desfendue 
et guencie ce qu ele pot 
mais desfense mestier n i ot 
car li ualles en zz randon 
la baisa ou valsist ou non 
yy fois si com li contes dit 
tant q un anel en son doi uit 
a une esmeraude mout clere 
" encor " fait il " me dist ma merre 
q en uostre doit l anel presisse 
maisque plus ne uos forfesisse 
or ca l anel ie l uoil auoir 
mon anel n aras tu ia uoir " 
fait la pucele " bien le saces 
s a force del doit ne l me saces " 
li ualles par le puint le prent 
a force les dois li estent 
si a l anel en son doi pris 
et ens el sien meisme mis 
puis dist " pucele bien aiés 
or m en irai io bien paiés 
et mout millor baisier uos fait 
que chamberiere que il ait 
en tote la maison ma mere 
car n aués pas la boce amerre " 
et cele plore et dist " uallet 
n emporte pas mon anelet 
car i en seroie malbaillie 
et tu em perdroies la uie 
quequ il targast io te pramet " 
li ualles a son coer ne met 
rien nule de quanque il ot 
mais de ce que ieuné ot 
moroit de faim a male fin 
zz bocel troue plain de uin 
et zz hanap d argent solonc 
et uit sor zz torsel de ionc 
vne toaille blance noeue 
il le soslieue desos troeue 
yy pastes frois de kieurol fres 
ne li anuia pas cil mes 
por le faim qui forment l angoisse 
zz des pastes deuant lui frosse 
si mangue par grant talent 
et uerse en la cope d argent 
del uin qui n estoit mie lais 
si n boit souent et a grans trais 
et dist " pucele cist paste 
ne seront hui par moi gasté 
venés mangier il sont mout boen 
asses ara cascuns al soen 
si en remanra zz enters " 
et cele plore endementers 
que il l em prie ne somont 
onques zz mot ne li respont 
et il manga tant com lui plot 
et but tantque asses en ot 
et puis couri le remanant 
puis prist congie tot en riant 
et commanda a deu celi 
qui li salus point n abeli 
" dex uos salt " fait il " bele amie 
mais por deu ne uos poist il mie 
de uo anel se io l emport 
aincoisque io muire de mort 
le uos gueredonerai gie 
jo m en uois a uostre congie " 
et cele plore et dist que ia 
a deu ne le commandera 
car il li couenra por lui 
auoir tant de paine et anui 
ainc tant n en ot nule caitive 
ne ia por lui tant com il uiue 
n en ara socors ne aie 
si sace bien qu il l a traie 
ensi remest cele plorant 
puis n ala gaires demorant 
que ses amis del bos reuint 
del uallet qui sa uoie tint 
vit les esclos si l en pesa 
et s amie plorant troua 
et dist " damisele io croi 
as ensaignes que io ci uoi 
que cheualier a eu ci 
non a sire co uos 
mais un uallet galois i ot 
anoios et uilain et sot 
qui a de uostre uin beu 
tant com lui plot et bon li fu 
et mangié de uos yy pastes 
et por ce bele si plorés 
s il eust beu et mangié 
trestot si le uasisse gie 
il i a plus sire " fait ele 
" mes aniax est en la querele 
qu il m a tolu et si l enporte 
jo ualsisse mius estre morte 
qu il l en eust issi porté " 
es uos celui desconforté 
et angoissos en son corage 
" par foi " fait il " ci ot oltrage 
mais io croi qu il i ot plus fait 
et puisq il l emporte si l ait 
se plus i ot ne celés ia 
sire par foi il me baisa 
baisa uoire io uos di bien 
mais ce fu maleoit gre mien 
ancois uos sist et mout uos plot 
n onques nul contredit n i ot " 
fait cil qui ialosie angoisse 
" quidiés que ne uos conoisse 
si fas certes bien uos connois 
ne su si lorgnes ne si lois 
que uostre faussete ne uoie 
entree estes en male uoie 
entree estes en male paine 
jamais ne mengerra d auaine 
vostre cheuax ne n ert sagniés 
deuantque m en soie uengiés 
et la ou il desfeerra 
jamais referés ne sera 
s il moert uos me siurés a pie 
ne iamais ne seront cangié 
li drap dont uos estes uestue 
ains me siurés a pie et nue 
tantque la teste en arai prise 
ja n en ferai altre deuise " 
atant s asist et si manja 
et li ualles tant ceualca 
qu il uit zz carbonier uenant 
zz asne deuant lui menant 
" vilain " fait il " ensagne moi 
qui l asne maines deuant toi 
la plus droite uoie a cardoel 
li rois artus que ueir uoel 
j fait cheualiers ce dist lan 
vallet " fait il " en icest san 
a un castel sor mer assis 
le roi artus mes dols amis 
lie et dolent j troueras 
a cel castel se tu j uas 
or me diras tu ia mon uoel 
de que li rois a ioie et doel 
je l redirai " fait il " ia tost 
li rois artus a totes s ost 
al roj rion s est combatus 
li rois des illes fu uenqus 
de ce est li rois artus lies 
et de ses compaignons iriés 
qui as castiax se departirent 
la ou il le millor li uinrent 
si ne set comment il lor ua 
et c est li dels que li rois a " 
li ualles ne prise zz denier 
les noueles al carbonier 
fors tantque en la uoie entra 
cele part ou il li mostra 
tantque sor mer uit zz castel 
mout bien saant et fort et bel 
et uit issir parmi la porte 
zz cheualier armé qui porte 
vne cope d ore en sa main 
sa lance tenoit et son frain 
et son escu en la senestre 
et la cope d or en sa destre 
et ses armes bien li seoient 
qui totes vermelles estoient 
li valles uit les armes beles 
qui furent fresces et noueles 
si li plorent et dist " par foi 
ces demanderai io al roi 
s il le me done bel m en iert 
et dehe ait qui altres quiert " 
atant uers le castel s an cort 
car tart li est qu il uigne a cort 
tantque pres del cheualier uient 
et li cheualier le retient 
zz petit si li demanda 
" v iras tu uallet diua 
jo uoel " fait il " a cort aler 
al roi uos armes demander 
vallet " fait il " tu feras bien 
or ua dont tost et tost reuien 
et tant diras al maluais roi 
se il ne uelt tenir de moi 
sa tere que il le me rende 
v il enuoit qui la desfende 
vers moi qui di que ele est moie 
et a ces ensagnes me croie 
que deuant lui pris orendroit 
a tot le uin que il beuoit 
ceste cope que io ci port " 
or quiere altrui qui li report 
car cil n i a mot entendu 
dusq a la cort n a atendu 
ou li rois et si cheualier 
estoient assis al mangier 
la sale fu par tere aual 
li ualles i entre a ceual 
en la sale qui mout fu lee 
et longe de marbre pauee 
et li rois artus fu assis 
al cief d une table pensis 
et tot li cheualier manioient 
et li un as altres parloient 
fors lui qui fu pensis et mus 
li ualles fu auant uenus 
mais ne sot le quel il salut 
car le roi mie ne connut 
tantq uns ualles contre lui uint 
qui un cotel en sa main tint 
" vallet " fait il " tu qui ca 
et cel cotel en ta main tiens 
mostre moi li quels est li rois " 
yones qui mout fu cortois 
dist tantost " amis ués le la " 
et cil tantost vers lui ala 
se l salua si com mius sot 
li rois pansa et ne dist mot 
et cil autre fois l araisone 
li rois pansa et mot ne sone 
" par foi " dist li valles adonques 
" cis rois ne fist cheualier onques 
comment poroit cheualier faire 
qant on n en puet parole traire " 
tantost de retorner s atorne 
le cief de son caceor torne 
mais se pres del roi l a mené 
a guise d ome mal sené 
que deuant le roi sor la table 
li abati sans nule fable 
del cief un capel de bonet 
li rois torne uers le uallet 
son cief que il tenoit baissié 
si a tot son panse laissié 
et dist " biax sire bien uigniés 
io uos pri a mal ne l tigniés 
se a uostre salu me toi 
d ire respondre ne uos poi 
car li pire anemis que i aie 
qui plus me het et plus m asaie 
m a ci ma tere contredite 
et tant est fols que tote quite 
dist qu il l ara ou uoille v non 
li vermaus cheualiers a non 
de la forest de quinqueroi 
et la roine deuant moi 
estoit ci uenue seoir 
por conforter et por ueoir 
ces cheualiers qui sont blecié 
ne m eust gaires corecié 
li cheualiers de qanque il dist 
mais deuant moi ma cope prist 
et si folement l enlua 
que sor la roine uersa 
le uin dont ele ert tote plaine 
ci ot honte laide et uilaine 
car la roine en est entree 
de dolor et d ire enflamee 
dedens sa cambre ou el s ocit 
et ne quit pas se dex m ait 
que ia em puist escaper uiue " 
li ualles ne prise vne ciue 
qanque li rois li dit et conte 
ne de son dol ne de sa honte 
la roine ne li calt il 
" faites moi cheualier " dist il 
" sire rois car aler m en uoel " 
cler et riant furent li oel 
en la teste al uallet saluage 
nus qui l ot ne le tint a sage 
mais trestot cil qui le ueoient 
por bel et por sot le tenoient 
" amis " fait li rois " descendés 
et uostre caceor rendés 
a cel uallet se l gardera 
et uostre uolantes sera 
faite a deu en fac le ueu 
a m onor et a uostre preu " 
et li ualles a respondu 
" ja n estoient pas descendu 
cil que io trouai en la lande 
et uos uolés que ie descande 
ja par mon cief n i descendrai 
mais faites tost si m en irai 
ha " fait li rois " biax amis chiers 
jo le ferai mout uolentiers 
a uostre prou et a m onor 
foi que io doi le creator " 
fait li ualles " biax sire rois 
ne serai cheualier des mois 
se cheualiers vermax ne sui 
donés moi les armes celui 
que emcontrai defors la porte 
et vostre cope d or emporte " 
li senescaus qui fu bleciés 
de ce qu il ot s est coreciés 
et dist " amis uos aués droit 
alés li tolir orandroit 
les armes car eles sont uos 
ne fesistes mie con sos 
qant uos por ce uenistes ci 
kex " fait li rois " por deu merchi 
trop dites uolentiers anui 
si ne uos calt onques a qui 
a prodome est il trop lais uices 
por ce se li ualles est nices 
s est il espoir mout gentils hom 
et se ce li uient d aprison 
qu il ait esté a uilain mestre 
encor poet pros et sages estre 
vilonie est d autrui gaber 
et de prametre sans doner 
prodom ne se doit entremetre 
de rien nule a altrui prometre 
que doner ne li puisse et uoelle 
que le maugre celui n acoelle 
qui sans prometre est ses amis 
et puisque il li a pramis 
si bee a la pramesse auoir 
et por ice poés sauoir 
que asses uenroit miex doner 
a home que faire baer " 
ensi li rois a kex parloit 
et li ualles qui s en aloit 
a une pucele ueue 
bele et gente si la salue 
et ele lui et si li rist 
et en riant itant li dist 
" vallet se tu uis par age 
jo pens et croi en mon corage 
q en trestot le monde n aura 
n il n iert n on ne l i saura 
nul millor cheualier de toi 
ensi le pens ensi le croi " 
et la pucele n auoit ris 
passé auoit ans plus de yy 
et ce dist ele si en haut 
que tot l oirent et kex salt 
qui li parole anoia mout 
si li dona colp si estolt 
de sa paume en la face tendre 
cil le fist a tere estendre 
qant la pucele ferue ot 
en son retor troua zz sot 
les une chemine ardant 
si le bota el fu ardant 
par fin maltalant et par ire 
por ce que li sos soloit dire 
" ceste pucele ne rira 
desi a dont qu ele uerra 
celui qui de ceualerie 
ara tote la segnorie " 
ensi cil crie et cele plore 
et li ualles pas ne demore 
ains s en retorne sans consel 
apres le cheualier uermel 
yones qui les drois sentiers 
sauoit tos et mout uolentiers 
aportoit noueles a cort 
trestot sans compagnon s en cort 
parmi uergier desor la sale 
et par une posterne auale 
tantqu il uint al cemin tot droit 
ou li cheualiers atandoit 
cheualerie et auenture 
et li ualles grant aleure 
vint uers lui por les armes prendre 
et li cheualier por atendre 
auoit la cope d or ius mise 
sor un perron de roce bise 
qant li ualles aprocié l ot 
tantque li uns l altre oir pot 
si li cria " metés les ius 
les armes n es porterés plus 
car li rois artus le uos mande " 
et li cheualiers li demande 
" vallet ose nus ca uenir 
por le droit le roi maintenir 
se nus i uient ne l celés pas 
comment diable est ce or gas 
dans cheualier que uos me faites 
qu encor n aués mes armes traites 
traiés les tost io uos commant 
vallet " fait il " io te demant 
se nus uient ca de par le roi 
qui combatre se uoille a moi 
dans cheualier car ostés tost 
les armes que io n es uos ost 
car plus ne le uos soferroie 
saciés que mout tost uos ferroie 
se plus parler m en faisiés " 
dont fu li cheualiers iriés 
s a sa lance a yy mains leuee 
et si li dona tel colee 
par les espaulles d en trauers 
de la u n estoit pas li fers 
qu il le fist trebuchier aual 
dusque sor le col de ceual 
li ualles est mout coreciés 
qant il santi qu il fu bleciés 
de la colee qu il ot prise 
en l oel al mius qu il pot l auise 
par laie aler son gauerlot 
si qu il n entent ne uoit ne ot 
le fiert parmi l oel el ceruel 
que d autre part le haterel 
le sanc et la ceruele espant 
de la dolor li coers li mant 
si uerse et cait tos estendus 
et li ualles est descendus 
si mist la lance d une part 
et l escu del col li depart 
mais il ne sot uenir a cief 
de l elme qu il auoit el cief 
qu il ne set comment il le praigne 
et talant a qu il li descaigne 
l espee mais il ne l sot faire 
ne del foerre ne li pot traire 
ains prent le fuerre et sace et tire 
yones commence a rire 
qant le uallet uit entrepris 
" et que est ce " dist il " amis 
que faites uos io ne sai quoi 
io quidoie de uostre roi 
qu il m eust ces armes donees 
mais ains aroie en carbonees 
trestot esbraoné le mort 
que nule des armes emport 
car el se tienent si al cors 
que ce deuens et ce defors 
est trestot un si com moi samble 
qu ele se tienent si ensamble 
or ne uos esmaiés de rien 
car io departirai mout bien 
faites dont tost " dist li ualles 
" si les me donés sans arest " 
tantost yones li desuest 
et dusqu en l ortel le descauce 
ne li laia hauberc ne calce 
ne hiaume el cief n altre armeure 
mais li ualles sa uesteure 
ne ualt laissier ne ne presist 
por rien que yones desist 
vne cote mout aaisie 
de drap de soie gambisie 
que desos ses armes uestoit 
li cheualier qant uis estoit 
n oster ne li pooit des pies 
ses reuelins qu il ot calciés 
et dist " diable est ce or gas 
que cangeroie io mes dras 
que ma mere me fist l altrier 
por les dras a cel cheualier 
volriés uos que io laissasse 
ma cotele v aige ne passe 
por cesti qui n en tenroit gote 
honie soit sa gorge tote 
qui cangerra ne loins ne pres 
ses bons dras por altrui malues " 
molt gries cose est de fol aprendre 
rien fors les armes ne uolt prendre 
por priere que on li face 
yones ses cauces li lace 
et sor les reuelins li calce 
les esperons desor la cauce 
puis li a son hauberc uestu 
tel c onques nus mieldre ne fu 
et sor la coiffe li asiet 
son hiaume qui mout bien li siet 
puis li mist le pie en l estrier 
se l fist monter sor le destrier 
ainc mais destrier ueu n auoit 
ne d esperon rien ne sauoit 
fors de cillant et de roorte 
yones l escu li aporte 
et sa lance puis si li baille 
ancoisque yones s en aille 
dist li ualles " amis prendés 
mon caceor si l en menés 
io le uos doing il est mout boens 
por ce que io n en ai mais soing 
si portés sa cope le roi 
si le salués de par moi 
et tant dites a la pucele 
que kex feri sor la maissele 
que se io puis ainsque io muire 
li meterai io si bien quire 
que por uengie se tendra " 
et cil respont que il randra 
al roi sa cope et son message 
furnera il a loi de sage 
atant departent si s an uont 
an la sale ou li baron sont 
entre yones parmi la 
qui la cope le roi raporte 
et li dist " sire or faites ioie 
car uostre cope uos ranuoie 
vostre cheualier qui ci fu 
de quel cheualier me dis tu " 
fait li rois qui en sa grant ire 
estoit encor " e non deu sire " 
dist yones " del uallet di 
qui orandroit torna de ci 
dis me tu del uallet galois 
qui me demanda " fait li rois 
" les armes de synople taintes 
al cheualier qui hontes maintes 
m a faites solonc mon pooir 
sire celui di io por uoir 
et ma cope comment l ot il 
aime le tant et prise cil 
qu il li ait de son gre rendue 
ancois li a si chier uendue 
li ualles que il l a ocis 
et comment fu ce dols amis 
sire ne sai maisque io vi 
que li cheualier le feri 
de sa lance et fist grant anui 
et li ualles referi lui 
d un gauerlot parmi l oilliere 
si que il li fist par deriere 
li sanc et la ceruele espandre 
et a la tere mort estandre " 
donc dist li rois al senescal 
" ha kex mout m aués fait de mal 
par uostre lange l anoiose 
qui ara dite mainte oisose 
m aués cest cheualier tolu 
qui hui cest ior m a mout ualu 
et mout m a mon coer eslairié 
qu il ci m a de celui uengié 
sire " dist yones al roi 
" par mon cief il mande par moi 
a la pucele la roine 
que kex feri par aatine 
por mal de lui et por despit 
qu il le uengera se il uit 
tantqu il em puist uenir en leu " 
li fox qui sist dales le feu 
ot la parole et salt em pies 
et uint deuant le roi tos lies 
s a tel ioie qu il trepe et salt 
et dist " dans rois se dex me salt 
or aproceront auentures 
de felenesses et de dures 
en uerrés auenir souent 
et si uos met bien en conuent 
que kex puet estre tos chertains 
que mar uit ses pies et ses mains 
et sa lange fole uilaine 
qar ainsque past li quarentaine 
ara li cheualier uengié 
le colp qu il me dona del pie 
et li busfe ert mout chier uendue 
et comperee et bien rendue 
que il dona a la pucele 
car entre la coute et l aissele 
son bras destre li brisera 
zz demi an le portera 
al col pendu et bien li port 
n i puet faillir ne q a la mort " 
ceste parole tant greua 
kes que a pou ne forsena 
de maltalant et de coros 
que il ne l osa uoiant tos 
tel conraer que mort l eust 
por ce que al roi despleust 
laissa que il ne l enuai 
et li rois dist " ahi ahi 
kex com m aués hui corecié 
qui assené et adrechié 
le uallet as armes eust 
tant com un poi aidier s en seust 
et de l escu et de la lance 
bons cheualiers fust sans doltance 
mais il ne set ne poi ne bien 
d armes ne de nule altre rien " 
einsi li rois plaint et regrete 
celui a la chiere folete 
mais il n i puet rien conquester 
si n laie la parole ester 
et li ualles sans nul arest 
va ceualcant par la forest 
tantque as teres plaines uint 
sor une riuiere qui tint 
de le plus d une arbalestee 
s estoit tote l aige rentree 
et retraite vers son conduit 
les la grant riuiere 
s en uait tote la praarie 
mais en l eue n entra il mie 
qu il le uit mout parfonde et noire 
et plus corant que ne soit loire 
si s an uait tot solonc la riue 
les une grant roce naiue 
sor cele roce en un pendant 
qui uers mer aloit descendant 
ot zz castel mout bel 
si com l eue aloit a regort 
torna li ualles a senestre 
et uit les tors del castel nestre 
auis li fu qu eles naissoient 
et ca fors de la roce issoient 
enmi le castel en estant 
ot une tor mout fort et grant 
vne barbacane mout fort 
auoit tornee vers le gort 
qui a la mer se combatoit 
car li mers al pie li batoit 
as yy parties del mur 
dont li quarel estoient dur 
auoit yy basses torneles 
qui mout estoient fors et beles 
li chastiax fu mout bien seans 
et mout aaisiés par dedans 
deuant le castelet roont 
ot sor l aige drecié un pont 
de piere d araine et de cals 
li pons estoit et fors et hals 
la bataille trestot entor 
enmi le pont ot une tor 
et deuant zz pont torneis 
qui fais estoit et establis 
a ce que sa droiture aporte 
li ualles uers le pont cemine 
vestus d une robe d ermine 
s aloit zz prodom esbatant 
desor le pont et si atant 
celui qui sor le pont uenoit 
li prodom en sa main tenoit 
par contenance zz bastonet 
et apres lui furent vallet 
doi tout desafublé uenu 
cil qui 
ce que sa mere li aprist 
car il le salua et dist 
" sire ce m ensaigna ma mere 
dex te beneie biax frere " 
fait li prodom qui nice l ot 
au parler le connut et sot 
et dist " biax frere dont uiens tu 
dont de la cort le roi artu 
k i fesis cheualier m a fait 
li rois qui bone auenture ait 
cheualier se diex bien me doint 
ne quidoie que en cest point 
de tel cose li souenist 
d el quidoie qu il li tenist 
le roi que de cheualiers faire 
or me di amis debonaire 
ces armes qui les te dona 
li rois artus qui m adoba 
dona coment " et cil li conte 
si com oi aués el conte 
qui altre fois le conteroit 
anuis et huisose seroit 
car nus contes de ce n amande 
et li prodom li redemande 
qu il set faire de son ceual 
" je l cor bien amont et aual 
tot ensement com io coroie 
mon chaceor quant io l auoie 
en la maison ma mere pris 
et de uos armes dols amis 
me dites que uos saués faire 
j es sai bien uestir et retraire 
si com li ualles m ensaigna 
qui deuant moi en desarma 
celui qui io auoie mort 
ausi legierrement les port 
que eles ne me grieuent rien 
par foi amis ce pris io bien " 
fait li prodom " et mout me siet 
or me dites si ne uos griet 
quels besoins uos amena ca 
sire ma mere m ensaigna 
q auolc les prodomes alaisse 
et que a lui me consillaisse 
si creisse ce qu il diroient 
car preu i ont cil qui les croient " 
et li prodom li dist " biax frere 
beneoite soit uostre mere 
de deu qui onques ne menti 
car ele n a de mot menti 
ele uos consilla mout bien 
mais uolés uos plus dire rien 
oil sire tant et ne mais 
que vos me herbergiés hui mais 
mout volentiers " fait li prodon 
" maisque uos me donés zz don 
dont grant bien uenir vos uerrois 
et quel " fist il 
" le consel uostre mere et moi 
par foi " dist il " et io l otroi 
dont descendés " et il descent 
zz des ualles son ceual prent 
des yy qui furent uenu la 
et li altres le desarma 
si remaint en la robe sote 
des reuelins et de la cote 
de cerf malfaite et maltaillie 
que sa mere li ot baillie 
et li prodom se fist chauchier 
les esperons trancans d achier 
que li ualles ot aportés 
si est sor le ceual montés 
et l escu par la guige pent 
a son col et la lance prent 
et dist " amis or aprendés 
d armes et garde uos donés 
coment on doit lance tenir 
son ceual poindre et retenir " 
lors a desploie l ensagne 
et si li aprant et ensagne 
coment on doit son escu prendre 
zz petit li fist aual pendre 
tantque a col del ceual ioint 
puis mist la lance el feltre et point 
son ceual qui yy mars valoit 
car nul plus uolentiers n aloit 
plus tost ne de forcor vertu 
li prodom sot mout de l escu 
et del ceual et de la lance 
qar il auoit apris d enfance 
si plot mout al vallet et sist 
trestot qanque li prodom fist 
quant il ot fait tot son cembel 
deuant le uallet bien et bel 
qi bien s en ot garde donee 
si n repaire lance leuee 
al uallet et demanda li 
" amis saueriés uos ensi 
la lance et l escu demener 
et le ceual poindre et mener " 
et cil li dist tot a deliure 
qu il ne ualroit plus zz ior ujure 
ne tere ne auoir n eust 
maisqu i ensi faire seust 
fait li prodom " biax amis chiers 
il couient a tos les mestiers 
et coer et paine et us auoir 
par ces yy puet on tot sauoir 
qui j uelt pener et entendre 
ce c on ne set puet on aprendre 
et ce que onques ne fesistes 
ne altrui faire ne ueistes 
se uos faire ne le saués 
dont le monter 
et il 
si a droit la lance et l escu 
com s il eust tos tans uesqu 
en torniemens et en guerres 
et alé par totes les terres 
querant bataille et auenture 
car il li uenoit de nature 
et quant nature li aprent 
et li coers del tot i entent 
ne li puet riens estre greuaine 
la ou nature et coers se paine 
por ces yy si bien le faisoit 
que al prodome mout plaisoit 
et qu il disoit en son corage 
que s il se fust tot son aage 
d armes penés et entremis 
si n fust il asses bien apris 
qant li ualles ot fait son tor 
deuant le prodome al retor 
lance leuee s en repaire 
si com il li ot ueu faire 
et li dist " sire ai le bien fait 
quidiés uos que ia mestier m ait 
paine se io metre l i uoel 
onques rien ne uirent mi oel 
dont io tel couoitise eusse 
mout uauroie ie que i en seusse 
altretant com uos en saués 
amis se le coer i aués " 
fait li prodom " mout en saurés 
ja mar cusencon en aurés " 
li prodom par yy fois monta 
par yy fois d armes li mostra 
tot ce que il mostrer li pot 
et par yy fois monter li fist 
a la daaraine li dist 
" amis se uos encontriés 
zz cheualier que feriés 
s il uos feroit ie l referoie 
et se uostre lance pecoie 
apres ce n i aroit il plus 
mais as puins li colroie sus 
amis ce ne feriés uos mie 
ke ferai dont par escremie 
de l espee le dois requerre 
lors iere deuant luj a terre 
la lance en estant tote droite " 
li prodom qui tant le couoite 
d armes ensagner et aprendre 
que il se sace bien desfendre 
a l espee s on le requiert 
et enuair qant lius en iert 
puis a main a l espee mise 
puis dist " amis en itel guise 
vos desfendés s on uos assalt 
de ce " fait il " se dex me salt 
ne sait " fait il " tant com io fas 
q as bolaes a taleuas 
cies ma mere en apris asses 
tantque souent en fui lassés 
dont alons hui mais a l ostel " 
fait li prodom " il n i a el 
et uos arés quequ il anuit 
l ostel sans uilonie anuit " 
lors en uont andui coste a coste 
et li ualles dist a son hoste 
" sire ma mere m ensaigna 
que auolc home n alaisse ia 
ne compaignie a lui n eusse 
gramment se son non ne seusse 
et son sornon a la parsome 
car par le non connoist on l ome 
et cele m ensaigna sauoir 
dont uoil le uostre non sauoir 
biax dols amis " fait li prodon 
" gourenax de gorhot ai non " 
ensi dusq a l ostel en uienent 
main a main anduj s entretienent 
a la montee d un degre 
vint zz ualles tot de son gre 
qui aporta zz mantel cort 
le uallet afubler en cort 
q apres le calt ne li presist 
froidure qui mal li fesist 
rices maisons et bien seans 
ot li prodom et bons sergans 
et li mangiers fu atornés 
et biax et bons bien conreés 
si lauerent li cheualier 
et puis s asisent al mangier 
et li prodom les lui assist 
le uallet et mangier le fist 
auolc luj a une escuiele 
des mes n i fas altre nouele 
qans en i ot ne quel il furent 
mais asses mangierent et burent 
del mangier n i fas altre fable 
qant leué furent de la table 
li prodom qui mout fu cortois 
proia de remanoir zz mois 
le uallet qui apres luj sist 
ou zz an plain se il ualsist 
le retenist mout uolenters 
si apresist endementers 
tele cose se il peust 
q al besong mestier li eust 
et li ualles li dist apres 
" sire ne sai se io sui pres 
del manoir ou ma mere maint 
mais iou pri deu qu il m i amaint 
tantqu encor la puisse ueoir 
car pasmee le ui caoir 
al cief del pont deuant sa porte 
si ne sai s ele est uiue ou morte 
et por ce ne poroit mie estre 
tantque io seusse son estre 
que io feisse lonc soior 
ains m en demain al ior 
qant io uerrai l aube creuee 
la matinee " 
li prodom ot que rien ne ualt 
parole falt 
dormir que n i ot plait 
lit estoient ia fait 
li prodom par matin leua 
al lit le uallet en ala 
la ou il le troua gisant 
si li fist porter a presant 
cemise et braies de cainsil 
et caces taintes de bresil 
et cote de drap de soie 
qui fu tissus et fais en inde 
por ce que uestir li fesist 
li enuoia et si li dist 
" amis cis dras que ci ueés 
vestirés se uos m en creés " 
et li ualles a dit " biax sire 
vos porrés asses mius dire 
li drap que ma mere me fist 
dont ne ualent il mius que cist 
et vos uolés que io les ueste 
valet foi que ie doi ma teste " 
fait li prodom " ains ualent pis 
vos me deistes dols amis 
qant io uos amenai caians 
que uos de mes commandemans 
feriiés ie uoir si ferai 
que ia un n en trespasserai 
ja contre uos ne cose " 
as dras uestir plus ne repose 
si a les sa mere laissiés 
et li prodom s est abaissiés 
si li calce l esperon destre 
la costume soloit teus estre 
que cil qui faisoit cheualier 
li soloit l esperon cauchier 
d autres ualles asses i ot 
cascuns qui auenir i pot 
a luj armer la main a mise 
et li prodom l espee a prise 
si li cainst et si li bailla 
et li dist donee li a 
la plus halte ordre auolc l espee 
que dex ait onques commandee 
c est l ordre de ceualerie 
qui doit estre sans uilonie 
et dist " amis or uos souiegne 
se il auient qu il uos conuiegne 
combatre a alcun cheualier 
ice uos uoil dire et proier 
q a essiant ne l ocijés 
et gardés que uos ne soiés 
trop parlans ne trop nouelers 
nus ne puet estre trop parlers 
qui souent tel cose ne die 
c on li atorne a uilonie 
et li sages dist et retrait 
qui trop parole pecie fait 
por ce dols amis uos casti 
de trop parler et si uos pri 
se uos troués pucele u fame 
v soit damisele u soit dame 
desconsillie de nule rien 
consilliés le si ferés bien 
se uos consillier le saués 
et se uos le pooir aués 
vne altre cose uos apraing 
que ne tenés mie a desdaing 
car ne fait mie a desdagnier 
volenters alés al moster 
proier celui qui tot a fait 
que de uo ame merci ait 
et si le uos doint maintenir 
qu a bone fine puissiés uenir 
et en cest siecle terien 
vos gart comme son crestien " 
et li ualles dist au prodome 
" de tos les apostres de rome 
soiés uos beneois biax sire 
autel oi ma mere dire " 
dist li prodom " ce croi io bien 
or aprendés si ferés bien 
si ne dites iamais biax frere 
amis un ior que uostre mere 
vos ait apris et ensagnié 
de ce ne uos blame pas gie 
se uos l aués fait dusq a ci 
mais desormais uostre merci 
vos proi que uos en castiés 
car se uos mais le disiés 
a folie le tanroit an 
por ce uos proi gardés uos an 
et que dirai io dont biax sire 
li uaasors ce poés dire 
qui uostre esperon uos cauca 
le uos aprist et ensaigna " 
et cil li a le don doné 
que iamais n i aura soné 
vn mot tant com io soie uis 
se de luj non qui l a apris 
que ce est bien qu il li ensagne 
li prodom maintenant le saigne 
si a sa main leuee en halt 
et dist " biax frere dex te salt 
alés a deu qu il uos conduie 
car li demorer uos anuie " 
li nouiax cheualier se part 
q a sa mere uenir puisce 
et que saine et uiue le truisse 
si se mist es fores soltaines 
car asses mius qu as teres plaines 
es fores se reconissoit 
si ceualce tantque il uoit 
vn castel fort et bien saant 
mais fors des murs ne uit niant 
fors mer et aige et tere gaste 
d aler uers le castel se haste 
tantque deuant la porte uint 
mais un pont passer li conuint 
si foible ainsq a la porte uiegne 
qu a paine quit qu il le sostiegne 
li cheualier sor le pont monte 
si le passe que max ne honte 
ne encombrier ne li auint 
tantque deuant la porte uint 
si le troua fermé a la clef 
il n i hurta mie soef 
si n i apela mie bas 
tant i feri qu eneslepas 
vint as fenestres de la sale 
vne pucele tainte pale 
et dist " qui est qui la apele " 
cil regarde la damisele 
si le uit et dit " dolce amie 
zz cheualier sui qui uos prie 
que laians me laiés entrer 
l ostel hui mais uos uoil rouer 
sire " dist ele " uos l arés 
mais ia gre ne nos en sarés 
et nequedent si uos ferons 
si bon ostel com nos porons " 
lors est la pucele arier traite 
et cil qui a la porte guaite 
crient ne li face trop ester 
si recomence a rapeler 
a itant yy sergant uinrent 
glaiues et espees tinrent 
si li sont uenu a l entree 
si l ont la porte desfermee 
et dient " amis uenés ans " 
se bien esteust as serjans 
il fuissent bel mais il auoient 
tant mesaise que il estoient 
de ieuner et de uellier 
fel c on s em puist mervillier 
et s il ot bien defors trouee 
la tere wide et escouee 
dedens rien ne li amenda 
car par tot si com il ala 
troua totes wides les rues 
et les maisons mout abatues 
l ome ne feme n i ueoit 
yy mostiers en la uile auoit 
qui estoient yy abaies 
l une de nonains esbaies 
l autre de moines esgardés 
ne troua mie bien parés 
les mostiers ne bien portendus 
ains les uit creués et fendus 
les murs et les tors descouertes 
et les portes furent oluertes 
ausi de nuit comme de iors 
molins n i melt ne n i cuist fors 
en nul lu de tot le castel 
n il n i auoit pain ne gastel 
ne nule rien qui fust a uendre 
dont on puest zz denier prendre 
ensi troua le castel gaste 
qu il n i auoit ne pain ne paste 
ne uin ne sidre ne ceruoise 
vers un palais couert d asoise 
l ont li yy sergant mené 
et descendu et desarmé 
a itant zz ualles auale 
parmi les degres de la sale 
qui aporta un mantel gris 
al col del cheualier l a mis 
et vns autres a establé 
son bon cheual ou il n ot ble 
ne faim ne fuerre se poi non 
car il n estoit en la maison 
li autre deuant als le font 
monter par un degre amont 
en la sale qui mout fu bele 
doi prodome et une pucele 
li sont a l encontre uenu 
li prodome estoient quenu 
non pas tantqu il fussent tot blanc 
de bel aage a tot le sanc 
et a toute lor force fussent 
s anu et pesance n eussent 
et la pucele uint plus cointe 
plus acesmee et plus aiointe 
que espreuers ne papegals 
ses mantiax fu et ses blials 
de uair et n ert mie pelee 
d une porpre noire estelee 
li pene qui el mantel fu 
d un sebelin noir et quenu 
qui n estoit trop lons ne trop les 
fu li mantiax entor orlés 
et se io onques fis deuise 
em biaute que dex eust mise 
en cors de feme ne en face 
or me conuient que une en face 
dont ia ne mentirai de mot 
desloie fu et si ot 
les chauex tex qui les ueist 
que bien quidast s estre poist 
que il fuissent tot de fin or 
tant estoient luisant et sor 
le front a halt et cler et plain 
com s il fust olurés a la main 
de piere ou de marbre ou de fust 
et de main d ome oluroé fust 
sorcils brunes et large entroel 
en la teste furent li oel 
cler et luisant uair et fendu 
le nes auoit halt estendu 
et mius li auenoit el uis 
li uermax sor le blanc assis 
que li sinoples sor l argent 
por embler oels et coer de gent 
fist dex por li si grant meruelle 
que ainc puis ne fist sa parelle 
ne deuant faite ne l auoit 
et qant li cheualier le uoit 
si le salue et ele lui 
et li prodome ambedui 
et li damisele le prent 
par la main debonairement 
si li dist " sire uos ostex 
ne sera mie auquenuit tex 
com a prodome conuenroit 
mais se uos contoie orandroit 
tote ma conuine et mon estre 
vos quideriés puet cel estre 
que por maluaiste le desisse 
por ce que aler uos fesisse 
mais s il uos plaist or 
l ostel tex com il est 
et dex uos doint millor demain " 
ainsi l enmaine par la main 
dusqu en une cambre celee 
qui mout fu bele longe et lee 
sor une coute de samit 
qui fu tendue sor zz lit 
se sont laians andui assis 
cheualier yy yy ou yy 
vinrent laiens et si s asisent 
et mot ne disent 
et celui qui se sist 
lor dame et mot ne dist 
de parler se tenoit 
son hoste li souenoit 
celui qui cheualier l ot fait 
s an tenoient entr aus lor plait 
tot li cheualier a consel 
" dex " fait cascuns " io me meruel 
se cis cheualier est muels 
grans dels seroit c onques si biax 
cheualier ne fu nés de fame 
mout auient bien dales ma dame 
et ma dame alsi dales lui 
s il ne fuissent muel andui 
tant par est biax et cele bele 
c onques cheualier ne pucele 
n auinrent mais si bien ensamble 
et de l un et de l autre samble 
que dex l un por l altre fesist 
por ce qu ensamble les " 
ensi des yy qui se taisoient 
trestot grant parole faisoient 
et la damoisele tenoit 
sa parole por cel endroit 
tantque le connut bien et sot 
que cil ne li diroit ia mot 
s ele ne l araisnoit auant 
si li dit debonairemant 
" sire dont uenistes uos hui 
damoisele " fait il " io iui 
chies zz prodome a zz castel 
si oi ostel et bon et bel 
s i a yy tors fors et ellites 
vne grant et yy petites 
ne sai tote l oeure asomer 
ne le castel ne sai nomer 
mais tant sai io bien li prodome 
gouernals de gorhot a non 
ha dols amis " fait li pucele 
" com est uostre parole bele 
et dit aués comme cortois 
gre uos en sace dex li rois 
qant uos prodome le nomastes 
onques si uoir mot ne parlastes 
qu il est prodom par saint richier 
ce uos os io bien afichier 
et tant saciés io sui sa niece 
mais io ne l ui mout a grant piece 
et certes puisque ius meustes 
de uostre ostel ne conneustes 
cortois ostel et bel samblant 
vos fist car il le sot bien faire 
comme frans hom et debonaire 
poissans et aasiés et rices 
mais caiens n a mais que yy mices 
q uns miens oncles qui est priols 
m enuoia mout religios 
plus prodome mon essiant 
de uitaille n a plus caans 
fors zz kieurol q uns miens sergans 
ocist ier main d une saiete " 
atant commande que on mete 
les tables et eles sont mises 
et la gens al soper assises 
s aporta on plain pot de ujn 
si burent a un maserin 
al mangier ont mout petit sis 
mais par mout grant talant fu pris 
apres mangier se departirent 
cil resieent si redormirent 
qui l altre nuit uillié auoient 
et cil s en issent qui deuoient 
la nuit par le castel uellier 
sergant furent et cheualier 
yy qui la nuit villierent 
li altre mout se trauillierent 
de lor oste bien aaisier 
blans dras et couertoir mout chier 
et orillier al cief li met 
cil qui del couchier s entremet 
atant se colce en son lit 
tote l aise et tot le delit 
ot li cheualier cele nuit 
fors tant solement le deduit 
de pucele qui li pleust 
ou de dame se il leust 
mais il n en sauoit encor rien 
si n i pensoit ne poi ne bien 
si s andormi alques par tans 
qu il n estoit de rien en apans 
mais s ostesse pas ne repose 
qui en sa chambre estoit enclose 
cil dort a aise et cele pense 
qu i en li n a nule 
d une bataille qui asalt 
mout se trestorne mout tressalt 
et se deiete et se demaine 
zz mantel cort de soie en graine 
a afublé sos sa cemise 
si s est a auenture mise 
come hardie et coraiose 
mais ce n est mie por oisose 
ains s apansa que ele ira 
au cheualier si li dira 
de son afaire une partie 
lors s a de son lit departie 
si st issue fors de sa cambre 
a tel paor que tot li mambre 
li tramblent et li cors li sue 
plorant est de la cambre issue 
et plore et sospire mout fort 
si s acline et si s aienoille 
et plore si qu ele li moille 
de ses lermes tote la face 
mais n a paooir que plus i face 
tant i plora que cil s esuelle 
si s esbaist mout et meruelle 
de sa face qu il sent moillie 
et uoit celi 
deuant son lit qui le tenoit 
par le col embracié estroit 
et bien et cortoisie fist 
que il entre ses bras le prist 
maintenant et a lui le traist 
si li dist " bele s il uos plaist 
por qu estes uos uenue ci 
ha gentils cheualier merci 
por deu uos proi et por son fil 
que uos ne aiés plus uil 
se io sui ci a uos uenue 
a bien petit trestote nue 
car onques n i pansai folie 
ne maluaiste ne uilonie 
qu il n a al monde rien qui uiue 
tant dolante ne si caitiue 
que io ne soie plus dolente 
rien qui uiue ne m atalente 
onques zz ior sans mal ne fui 
issi maleuree sui 
que io ne uiurai iamais nuit 
fors solement celi d anuit 
ne ior que celui de demain 
ancois m ocirai de ma main 
de yy cheualiers et yy 
dont cis castiax estoit garnis 
n en a mais remes que yy 
car yy mains de yy 
