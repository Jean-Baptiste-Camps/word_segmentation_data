carles li reis nostre empere magnes 
set anz tuz pleins ad estét en espaigne 
tresqu en la mer cunquist la tere altaigne 
n i ad castel ki devant lui remaigne 
mur ne citet n i est remes a fraindre 
fors sarraguce ki est en une muntaigne 
li reis marsilie la tient ki deu nen aimet 
mahumet sert e apollin recleimet 
ne s poet guarder que mals ne l i ateignet 
li reis marsilie esteit en sarraguce 
alez en est en un verger suz l umbre 
sur un perrun de marbre bloi se culchet 
envirun lui plus de vint milie humes 
il en apelet e ses dux e ses cuntes 
' oez seignurs quel pecchet nus encumbret 
li emperes carles de france dulce 
en cest pais nos est venuz cunfundre 
jo nen ai ost qui bataille li dunne 
ne n ai tel gent ki la sue derumpet 
cunseilez mei cume mi savie hume 
si m guarisez e de mort e de hunte " 
n i ad paien ki un sul mot respundet 
fors blancandrins de castel de valfunde 
blancandrins fut des plus saives paiens 
de vasselage fut asez chevaler 
prozdom i out pur sun seignur aider 
e dist al rei ' ore ne vus esmaiez 
mandez carlun a l orguillus e al fier 
fedeilz servises e mult granz amistez 
vos li durrez urs e leons e chens 
set cenz camelz e mil hosturs muers 
d or e d argent yy muls cargez 
cinquante carre qu en ferat carier 
ben en purrat luer ses soldeiers 
en ceste tere ad asez osteiét 
en france ad ais s en deit ben repairer 
vos le sivrez a la feste saint michel 
si recevrez la lei de chrestiens 
serez ses hom par honur e par ben 
s en volt ostages e vos l en enveiez 
u dis u vint pur lui afiancer 
enveiuns i les filz de noz muillers 
par num d ocire i enveierai le men 
asez est melz qu il i perdent le chefs 
que nus perduns l onur ne la deintet 
ne nus seiuns cunduiz a mendeier " 
dist blancandrins ' par ceste meie destre 
e par la barbe ki al piz me ventelet 
l ost des franceis verrez sempres desfere 
francs s en irunt en france la lur tere 
quant cascuns ert a sun meillor repaire 
carles serat ad ais a sa capele 
a seint michel tendrat mult halte feste 
vendrat li jurz si passerat li termes 
n orrat de nos paroles ne nuveles 
li reis est fiers e sis curages pesmes 
de noz ostages ferat trencher les testes 
asez est mielz qu il i perdent les testes 
que nus perduns clere espaigne la bele 
ne nus aiuns les mals ne les suffraites " 
dient paien ' issi poet il ben estre " 
li reis marsilie out sun cunseill finét 
si n apelat clarin de balaguet 
estamarin e eudropin sun per 
e priamun e guarlan le barbét 
e machiner e sun uncle maheu 
e jouner e malbien d ultremer 
e blancandrins por la raisun cunter 
des plus feluns dis en ad apelez 
' seignurs baruns a carlemagnes irez 
il est al siege a cordres la citet 
branches d olives en voz mains porterez 
co senefiet pais e humilitet 
par voz saveirs se m puez acorder 
jo vos durrai or e argent asez 
teres e fiez tant cum vos en vuldrez " 
dient paien ' de co avun nus asez " 
li reis marsilie out finét sun cunseill 
dist a ses humes ' seignurs vos en ireiz 
branches d olive en voz mains portereiz 
si me direz a carlemagne le rei 
pur le soen deu qu il ait mercit de mei 
ja einz ne verrat passer cest premer meis 
que je l sivrai od mil de mes fedeilz 
si recevrai la chrestiene lei 
serai ses hom par amur e par feid 
s il voelt ostages il en avrat par veir " 
dist blancandrins ' mult bon plait en avreiz " 
dis blanches mules fist amener marsilies 
que li tramist li reis de suatilie 
li frein sunt d or les seles d argent mises 
cil sunt muntez ki le message firent 
enz en lur mains portent branches d olive 
vindrent a charles ki france ad en baillie 
ne s poet garder que alques ne l engignent 
li empereres se fait e balz e liez 
cordres ad prise e les murs peceiez 
od ses cadables les turs en abatied 
mult grant eschech en unt si chevaler 
d or e d argent e de guarnemenz chers 
en la citet n en ad remes paien 
ne seit ocis u devient chrestien 
li empereres est en un grant verger 
ensembl od lui rollant e oliver 
sansun li dux e anseis li fiers 
gefreid d anjou le rei gunfanuner 
e si i furent e gerin e gerers 
la u cist furent des altres i out bien 
de dulce france i ad quinze milliers 
sur palies blancs siedent cil cevaler 
as tables juent pur els esbaneier 
e as eschecs li plus saive e li veill 
e escremissent cil bacheler leger 
desuz un pin delez un eglenter 
un faldestoed i unt fait tut d or mer 
la siet li reis ki dulce france tient 
blanche ad la barbe e tut flurit le chief 
gent ad le cors e la cuntenance fier 
s est ki l demandet ne l estoet enseigner 
e li message descendirent a pied 
si l saluerent par amur e par bien 
blancandrins ad tut premereins parléd 
e dist al rei ' salvét seiez de deu 
le glorius que aurer 
ico vus mandet reis marsilies li bers 
enquis ad mult la lei de salvetez 
de sun aveir vos voelt asez duner 
urs e leuns e veltres enchaignez 
set cenz cameilz e mil hosturs muez 
d or e d argent yy cenz muls trussez 
cinquante care que carier en ferez 
tant i avrat de besanz esmerez 
dunt bien purrez voz soldeiers luer 
en cest pais avez estét asez 
en france ad ais devez bien repairer 
la vos sivrat co dit mis avoez " 
li empereres tent ses mains vers deu 
baisset sun chef si cumencet a penser 
li empereres en tint sun chef enclin 
de sa parole ne fut mie hastifs 
sa custume est qu il parolet a leisir 
quant se redrecet mult par out fier lu vis 
dist as messages ' vus avez mult ben dit 
li reis marsilies est mult mis enemis 
de cez paroles que vos avez ci dit 
en quel mesure en purrai estre fiz 
voet par hostages " co dist li sarrazins 
' dunt vos avrez u dis u quinze u vint 
num de ocire i metrai un mien filz 
e si n avrez co quid de plus gentils 
quant vus serez el palais seignurill 
a la grant feste seint michel del peril 
mis avoez la vos sivrat co dit 
enz en voz bainz que deus pur vos i fist 
la vuldrat il chrestiens devenir " 
charles respunt ' uncore purrat guarir " 
bels fut li vespres e li soleilz fut cler 
les dis mulez fait charles establer 
el grant verger fait li reis tendre un tref 
les dis messages ad fait enz hosteler 
yy serjanz les unt bien cunreez 
la noit demurent tresque vint al jur cler 
li empereres est par matin levét 
messe e matines ad li reis escultét 
desuz un pin en est li reis alez 
ses baruns mandet pur sun cunseill finer 
par cels de france voelt il del tut errer 
li emperes s en vait desuz un pin 
ses baruns mandet pur sun cunseill fenir 
le duc oger e l arcevesque turpin 
richard li vels e sun henri 
e de gascuigne li proz quens acelin 
tedbald de reins e milun sun cusin 
e si i furent e gerers e gerin 
ensembl od els li quens rollant i vint 
e oliver li proz e li gentilz 
des francs de france en i ad plus de mil 
guenes i vint ki la traisun fist 
des ore cumencet le cunseill que mal prist 
' seignurs barons " dist li emperere carles 
' li reis marsilie m ad tramis ses messages 
de sun aveir me voelt duner grant masse 
urs e leuns e veltres caeignables 
set cenz cameilz e mil hosturs muables 
quatre cenz mulz cargez de l or d arabe 
avoec ico plus de cinquante care 
mais il me mandet que en france m en alge 
il me sivrat ad ais a mun estage 
si recevrat la nostre lei plus salve 
chrestiens ert de mei tendrat ses marches 
mais jo ne sai quels en est sis curages " 
dient franceis ' il nus i cuvent guarde " 
li empereres out sa raisun fenie 
li quens rollant ki ne l otriet mie 
en piez se drecet si li vint cuntredire 
il dist al rei ' ja mar crerez marsilie 
set anz pleins que en espaigne venimes 
jo vos cunquis e noples e commibles 
pris ai valterne e la tere de pine 
e balasgued e tuele e sezilie 
li reis marsilie i fist mult que traitre 
de enveiat quinze 
chancuns portout une branche d olive 
nuncerent vos cez paroles meisme 
a vos franceis un cunseill en presistes 
loerent vos alques de legerie 
dous de vos cuntes al paien tramesistes 
l un fut basan e li altres basilies 
les chef en prist es puis desuz haltilie 
faites la cum vos l avez enprise 
en sarraguce menez vostre ost banie 
metez le sege a tute vostre vie 
si vengez cels que li fels fist ocire 
li empere en tint sun chef enbrunc 
si duist sa barbe afaitad sun gernun 
ne ben ne mal ne respunt sun nevuld 
franceis se taisent ne mais que guenelun 
en piez se drecet si vint devant carlun 
mult fierement cumencet sa raisun 
e dist al rei ' ja mar crerez bricun 
ne mei ne altre se de vostre prod nun 
quant co vos mandet li reis marsiliun 
qu il devendrat jointes ses mains tis hom 
e tute espaigne tendrat par vostre dun 
puis recevrat la lei que nus tenum 
ki co vos lodet que cest plait degetuns 
ne li chalt sire de quel mort nus muriuns 
cunseill d orguill n est dreiz que a plus munt 
laissun les fols as sages nus tenuns " 
apres ico i est neimes venud 
meillor vassal n aveit en la curt nul 
e dist al rei ' ben l avez entendud 
guenes li quens co vus ad respondud 
saveir i ad mais qu il seit entendud 
li reis marsilie est de guere vencud 
vos li avez tuz ses castels toluz 
od vos caables avez fruisét ses murs 
ses citez arses e ses humes vencuz 
quant il vos mandet qu aiez mercit de lui 
pecchet fereit ki dunc li fesist plus 
u par ostage vos voelt faire sours 
ceste grant guerre ne deit munter a plus " 
dient franceis ' ben ad parlét li dux " 
' seignurs baruns qui i enveieruns 
en sarraguce al rei marsiliuns " 
respunt dux neimes ' jo irai par vostre dun 
livrez m en ore le guant e le bastun " 
respunt li reis ' vos estes saives hom 
par ceste barbe e par cest men gernun 
vos n irez pas uan de mei si luign 
alez sedeir quant nuls ne vus sumunt 
seignurs baruns qui i purruns enveier 
al sarrazin ki sarraguce tient " 
respunt rollant ' jo i puis aler mult ben 
n u ferez certes " dist li quens oliver 
' vostre curages est mult pesmes e fiers 
jo me crendreie que vos vos meslisez 
se li reis voelt jo i puis aler ben " 
respunt li reis ' ambdui vos en taisez 
ne vos ne il n i porterez les piez 
par ceste barbe que veez 
li duze per mar i serunt jugez " 
franceis se taisent as les vus aquisez 
turpins de reins en est levét del renc 
e dist al rei ' laisez ester voz francs 
en cest pais avez estét set anz 
mult unt oud e peines e ahans 
dunez m en sire le bastun e le guant 
e jo irai al sarazin en espaigne 
si n vois vedeir alques de sun semblant " 
li empereres respunt par maltalant 
' alez sedeir desur cel palie blanc 
n en parlez mais se jo ne l vos cumant " 
' francs chevalers " dist li emperere carles 
' car m eslisez un barun de ma marche 
qu a marsiliun me portast mun message " 
co dist rollant ' co ert guenes mis parastre " 
dient franceis ' car il le poet ben faire 
si lui lessez n i trametrez plus saive " 
e li quens guenes en fut mult anguisables 
de sun col getet ses grandes pels de martre 
e est remes en sun blialt de palie 
vairs out e mult fier lu visage 
gent out le cors e les costez out larges 
tant par fut bels tuit si per l en esguardent 
dist a rollant ' tut fol purquei t esrages 
co set hom ben que jo sui tis parastres 
si as jugét qu a marsilium en alge 
se deus co dunet que jo de la repaire 
jo t en muvra un si grant 
ki durerat a trestut tun edage " 
respunt rollant ' orgoill oi e folage 
co set hom ben n ai cure de manace 
saives hom il deit faire message 
si li reis voelt prez sui por vus le face " 
guenes respunt ' pur mei n iras tu mie 
tu n ies mes hom ne jo ne sui tis sire 
carles comandet que face sun servise 
en sarraguce en irai a marsilie 
einz i un poi de 
que jo n esclair ceste meie grant ire " 
quant l ot rollant si cumencat a rire 
quant co veit guenes que ore s en rit rollant 
dunc ad tel doel pur poi d ire ne fent 
a ben petit que il ne pert le sens 
e dit al cunte ' jo ne vus aim nient 
sur mei avez turnét fals jugement 
dreiz emperere veiz me ci en present 
ademplir voeill vostre comandement 
en sarraguce sai ben aler m estoet 
hom ki la vait repairer ne s en poet 
ensurquetut si ai jo vostre soer 
si n ai un filz ja plus bels n en estoet 
co est baldewin " co dit ' ki ert prozdoem 
a lui lais jo mes honurs e mes fieus 
guardez le ben ja ne l verrai des oilz " 
carles respunt ' tro avez tendre coer 
puisque l comant aler vus en estoet " 
co dist li reis ' guenes venez avant 
si recevez le bastun e lu guant 
oit l avez sur vos le jugent franc 
sire " dist guenes ' co ad tut fait rollant 
ne l amerai a trestut mun vivant 
ne oliver por co qu il est si cumpainz 
li duze per por qu il l aiment tant 
desfi les ci sire vostre veiant " 
co dist li reis ' trop avez maltalant 
or irez vos certes quant jo l cumant 
jo i puis aler mais n i avrai guarant 
nu l out basilies ne sis freres basant " 
li empereres li tent sun guant le destre 
mais li quens guenes iloec ne volsist estre 
quant le dut prendre si li cait a tere 
dient franceis ' deus que purrat co estre 
de cest message nos avendrat grant perte 
seignurs " dist guenes ' vos en orrez noveles 
sire " dist guenes ' dunez mei le cungied 
quant aler dei n i ai plus que targer " 
co dist li reis ' al jhesu e al mien " 
de sa main destre l ad asols e seignét 
puis li livrat le bastun e le bref 
guenes li quens s en vait a sun ostel 
de guarnemenz se prent a cunreer 
de ses meillors que il pout recuvrer 
esperuns d or ad en ses piez fermez 
ceint murglies s espee a sun costed 
en tachebrun sun destrer est muntéd 
l estreu li tint sun uncle guinemer 
la veisez tant chevaler plorer 
ki tuit li dient ' tant mare fustes ber 
en cort al rei mult i avez estéd 
noble vassal vos i solt hom clamer 
ki co jugat que dousez aler 
par charlemagne n guariz ne tensez 
li quens rollant ne l se doust penser 
que estrait estes de mult grant parented " 
enpres li dient ' sire car nos menez " 
co respunt guenes ' ne placet damnedeu 
mielz est que sul moerge que tant bon chevaler 
en dulce france seignurs vos en irez 
de meie part ma muiller saluez 
e pinabel mun ami e mun per 
e baldewin mun filz que vos savez 
e lui aidez e pur seignur le tenez " 
entret en sa veie si s est achiminez 
guenes chevalchet suz une olive halte 
asemblét s est as sarrazins 
mais blancandrins ki envers lu s atarget 
par grant saveir parolet li uns a l altre 
dist blancandrins ' merveilus hom est charles 
ki cunquist puille e trestute calabre 
vers engletere passat il la mer salse 
ad oes seint perre en cunquist le chevage 
que nus requert ca en la nostre marche " 
guenes respunt ' itels est sis curages 
jamais n ert hume ki encuntre lui vaille " 
dist blancandrins ' francs sunt mult gentilz home 
mult grant mal funt e duc e cil cunte 
a lur seignur ki tel cunseill li dunent 
lui e altrui travaillent e cunfundent " 
guenes respunt ' jo ne sai veirs nul hume 
ne mes rollant ki uncore en avrat hunte 
er matin sedeit li emperere suz l umbre 
vint i ses nies out vestue sa brunie 
e out predét dejuste carcasonie 
en sa main tint une vermeille pume 
' tenez bel sire " dist rollant a sun uncle 
' de trestuz reis vos present les curunes " 
li soens orgoilz le devreit ben cunfundre 
kar chascun jur de mort s abandunet 
seit ki l ociet tute pais puis avriumes " 
dist blancandrins ' mult est pesmes rollant 
ki tute gent voelt faire recreant 
e tutes teres met en chalengement 
par quele gent quiet il espleiter tant " 
guenes respunt ' par la franceise gent 
il l tant ne li faldrunt nient 
or e argent lur met tant en present 
muls e destrers e palies e guarnemenz 
l emperere meismes ad tut a sun talent 
cunquerrat li les teres d ici qu en orient " 
tant chevalcherent guenes e blancandrins 
que l un a l altre la sue feit plevit 
que il querreient que rollant fust ocis 
tant chevalcherent e veies e chemins 
que en sarraguce descendent suz un if 
un faldestoet out suz l umbre d un pin 
esvolupét fut d un palie alexandrin 
la fut li reis ki tute espaigne tint 
tut entur lui vint milie sarrazins 
n i ad celui ki mot sunt ne mot tint 
pur les nuveles qu il vuldreient oir 
atant as vos guenes e blancandrins 
blancandrins vint devant l empereur 
par le tint le cunte guenelun 
e dist al rei ' salvez seiez de mahum 
e d apollin qui seintes leis tenuns 
vostre message a charlun 
ambes ses mains en levat cuntre munt 
loat sun deu ne fist altre respuns 
ci vos enveiet un sun noble barun 
ki est de france si est mult riches hom 
par lui orrez si avrez pais u nun " 
respunt marsilie ' or diet nus l orrum " 
mais li quens guenes se fut ben purpensét 
par grant saver cumencet a parler 
cume celui ki ben faire le set 
e dist al rei ' salvez seiez de deu 
li glorius qui devum aurer 
ico vus mandet carlemagnes li ber 
que recevez seinte chrestientet 
demi espaigne vos voelt en fiu duner 
se cest acorde ne vulez otrier 
pris e liez serez par poested 
al siege ad ais en serez amenét 
par jugement serez iloec finét 
la murrez vus a hunte e a viltet " 
li reis marsilies en fut mult esfreéd 
un algier tint ki d or fut espenét 
ferir l en volt se n en fust desturnét 
li reis marsilies ad la culur muee 
de sun algeir ad la hanste crollee 
quant le vit guenes mist la main a l espee 
cuntre dous deie l ad del furrer getee 
si li ad dit ' mult estes bele e clere 
tant vus avrai en curt a rei portee 
ja ne l dirat de france li emperere 
que suls i moerge en l estrange cuntree 
einz vos avrunt li meillor comperee 
dient paien ' desfaimes la mellee " 
tuit li preierent li meillor sarrazin 
qu el faldestoet s marsilies asis 
dist l algalifes ' mal nos avez baillit 
que li franceis amastes a ferir 
vos le doussez esculter e oir 
sire " dist guenes ' mei l avent a suffrir 
jo ne lerreie por l or que deus fist 
ne por tut l aveir ki seit en cest pais 
que jo ne li die se tant ai de leisir 
que charles li mandet li reis poesteifs 
par mei li mandet sun mortel enemi " 
afublez est d un mantel sabelin 
ki fut cuvert d une palie alexandrin 
getet le a tere si l receit blancandrin 
mais de s espee ne volt mie guerpir 
en sun puign destre par l orié punt la tint 
dient paien ' noble baron ad ci " 
envers le rei s est guenes aproismét 
si li ad dit ' a tort vos curuciez 
quar co vos mandet carles ki france tient 
que recevez la lei de chrestiens 
demi espaigne vus durat il en fiet 
l altre meitet avrat rollant sis nies 
mulz orguillos parcuner i avrez 
si ceste acorde ne volez otrier 
en sarraguce vus vendrat aseger 
par poestet serez pris e liez 
menét serez dreit ad ais le siet 
vus n i avrez palefreit ne destrer 
ne mul ne mule que puissez chevalcher 
getét serez sur un malvais sumer 
par jugement iloec perdrez le chef 
nostre emperere vus enveiet cest bref " 
el destre poign al paien l ad livrét 
marsilies fut esculurez de l ire 
freint le seel getét en ad la cire 
guardet al bref vit la raisun escrite 
' carle me mandet ki france ad en baillie 
que me remembre de la dolur e l ire 
co est de basan e de sun frere basilie 
dunt pris les chefs as puis de haltoie 
se de mun cors voeil aquiter la vie 
dunc li envei mun uncle l algalife 
altrement ne m amerat il mie " 
apres parlat ses filz envers marsilies 
e dist al rei ' guenes ad dit folie 
tant ad errét nen est dreiz que plus vivet 
livrez le mei jo en ferai la justise " 
quant l oit guenes l espee en ad branlie 
vait s apuier suz le pin a la tige 
enz el verger s en est alez li reis 
ses meillors humes enmeinet ensembl od sei 
e blancandrins i vint al canud peil 
e jurfaret ki est ses filz e ses heirs 
e l algalifes sun uncle e ses fedeilz 
dist blancandrins ' apelez le franceis 
de nostre prod m ad plevie sa feid " 
co dist li reis ' e vos l i ameneiz " 
e guenes ad pris par la main destre ad deiz 
enz el verger l en meinet josqu al rei 
la purparolent la traisun seinz dreit 
' bel sire guenes " co li ad dit marsilie 
' jo vos ai fait alques de legerie 
quant por ferir vus demustrai grant ire 
guaz vos en dreit par cez pels sabelines 
melz en valt l or que ne funt cinc cenz livres 
einz demain noit en iert bele l amendise " 
guenes respunt ' jo ne l desotrei mie 
deus se lui plaist a bien le vos mercie " 
co dist marsilies ' guenes par veir sacez 
en talant ai que mult vos voeill amer 
de carlemagne vos voeill oir parler 
il est mult vielz si ad sun tens usét 
men escient dos cenz anz ad passét 
par tantes teres ad sun cors demenéd 
tanz ad pris sur sun escut bucler 
tanz riches reis cunduit a mendisted 
quant ert il mais recreanz d osteier " 
guenes respunt ' carles n est mie tels 
n est hom ki l veit e conuistre le set 
que co ne diet que l emperere est ber 
tant ne l vos sai ne preiser ne loer 
que plus n i ad d onur e de bontet 
sa grant valor ki l purreit acunter 
de tel barnage l ad deus enluminét 
meilz voelt murir que guerpir sun barnet " 
dist li paiens ' mult me puis merveiller 
de carlemagne ki est canuz e vielz 
men escientre dous cenz anz ad e mielz 
par tantes teres ad sun cors traveillét 
tanz colz ad pris de lances e d espiet 
tanz riches reis cunduiz a mendistiet 
quant ert il mais recreanz d osteier 
co n iert " dist guenes ' tant cum vivet sis nies 
n at tel vassal suz la cape del ciel 
mult par est proz sis cumpainz oliver 
les yy pers que carles ad tant chers 
funt les enguardes a yy milie chevalers 
sours est carles que nuls home ne crent " 
dist li sarrazins ' merveille en ai grant 
de carlemagne ki est canuz e blancs 
mien escientre plus ad de yy anz 
par tantes teres est alét cunquerant 
tanz colps ad pris de bons espiez trenchanz 
tanz riches reis morz vencuz en champ 
quant ier il mais d osteier recreant 
co n iert " dist guenes ' tant cum vivet rollant 
n ad tel vassal d ici qu en orient 
mult par est proz oliver sis cumpainz 
li yy que carles aimet tant 
funt les enguardes a yy milie de francs 
sours est Carlles ne crent hume vivant " 
' bel sire guenes " dist marsilies li reis 
' jo ai tel gent plus bele ne verreiz 
quatre cenz milie chevalers puis aveir 
puis m en cumbatre a carlles a franceis " 
guenes respunt ' ne vus a ceste feiz 
de vos paiens mult grant perte i avreiz 
lessez folie tenez vos al saveir 
l empereur tant li dunez aveir 
n i ait franceis ki tot ne s en merveilt 
par yy hostages que li enveiereiz 
en dulce france s en repairerat li reis 
sa rereguarde lerrat derere sei 
iert i sis nies li quens rollant co crei 
e oliver li proz e li curteis 
mort sunt li cunte se est ki mei en creit 
carlles verrat sun grant orguill cadeir 
n avrat talent que ja mais vus guerreit " 
' bel sire guenes 
cum faitement purrai rollant ocire " 
guenes respont ' co vos sai jo ben dire 
li reis serat as meillors porz de sizer 
sa rereguarde avrat detres sei mise 
iert i sis nies li quens rollant li riches 
e oliver en qui il tant se fiet 
yy milie francs unt en lur cumpaignie 
de vos paiens lur enveiez yy milie 
une bataille lur i rendent cil primes 
la gent de france iert blecee e blesmie 
ne l di por co des vos iert la martirie 
altre bataille lur livrez de meisme 
de quel que seit rollant n estuertrat mie 
dunc avrez faite gente chevalerie 
n avrez mais guere en tute vostre vie " 
' chi purreit faire que rollant i fust mort 
dunc perdreit carles le destre braz del cors 
si remeindreient les merveilluses oz 
n asemblereit jamais carles si grant esforz 
tere major remeindreit en repos " 
quan l ot marsilie si l ad baisét el col 
puis si cumencet a venir ses tresors 
co dist marsilies ' qu en parlereient il plus 
cunseill n est proz dunt hume n est sevus 
la traisun me jurrez de rollant si ill i est " 
co respunt guenes ' issi seit cum vos plaist " 
sur les reliques de s espee murgleis 
la traisun jurat e si s en est forsfait 
un faldestoed i out d un olifant 
marsilies fait porter un livre avant 
la lei i fut mahum e tervagan 
co ad jurét li sarrazins espans 
se en rereguarde troevet le cors rollant 
cumbatrat sei a trestute sa gent 
e se il poet murrat veirement 
guenes respunt ' ben seit vostre comant " 
a tant i vint uns paiens valdabruns 
icil en vait al rei marsiliun 
cler en riant l ad dit a guenelun 
' tenez m espee meillur n en at nuls hom 
entre les helz ad plus de mil manguns 
par amistiez bel sire la vos duins 
que aidez de rollant le barun 
qu en rereguarde trover le pousum 
ben serat fait " li quens guenes respunt 
puis se baiserent es vis es mentuns 
apres i vint un paien climorins 
cler en riant a guenelun l ad dit 
' tenez mun helme unches meillor ne vi 
si nos aidez de rollant li marchis 
par quel mesure le poussum hunir 
ben serat fait " guenes respundit 
puis se baiserent es buches e es vis 
a tant i vint la reine bramimunde 
' jo vos aim mult sire " dist ele al cunte 
' car mult vos priset mi sire e tuit si hume 
a vostre femme enveierai dous nusches 
bien i ad or matices jacunces 
eles valent mielz que tut l aveir de rume 
vostre emperere si bones n en out unches " 
il les ad prises en sa hoese les butet 
li reis apelet malduit sun tresorer 
' l aveir carlun est il apareilliez " 
e cil respunt ' oil sire asez bien 
yy cameilz d or e argent cargiez 
e yy hostages des plus gentilz desuz cel " 
marsilies tint par l espalle 
si li ad dit ' mult par ies ber e sage 
par cele lei que vos tenez plus salve 
guardez de nos ne turnez le curage 
de mun aveir vos voeill dunner grant masse 
yy muls cargez del plus fin or d arabe 
jamais n iert an altretel ne vos face 
tenez les clefs de ceste citet large 
le grant aveir en presentez al rei carles 
pois me jugez rollant a rereguarde 
se l pois trover a port ne a passage 
liverrai lui une mortel bataille " 
guenes respunt ' mei est vis que trop targe " 
pois est muntéd entret en sun veiage 
li empereres aproismet sun repaire 
venuz en est a la citet de galne 
li quens rollant il l ad e prise e fraite 
puis icel jur en fut cent anz deserte 
de guenelun atent li reis nuveles 
e le treud d espaigne la grant tere 
par main en l albe si cum li jurz esclairet 
guenes li quens est venuz as herberges 
li empereres est par matin levét 
messe e matines ad li reis escultét 
sur l erbe verte estut devant sun tref 
rollant i fut e oliver li ber 
neimes li dux e des altres asez 
guenes i vint li fels li parjurez 
par grant veisdie cumencet a parler 
e dist al rei ' salvez seiez de deu 
de sarraguce ci vos aport les clefs 
mult grant aveir vos en faz amener 
e yy hostages faites les ben guarder 
e si vos mandet reis marsilies li ber 
de l algalifes ne l devez pas blasmer 
kar a mes oilz vi yy milie armez 
halbers vestuz alquanz healmes fermez 
ceintes espees as punz d or neielez 
ki l en cunduistrent tresqu en la mer 
de marcilie s en fuient por la chrestientet 
que il ne voelent ne tenir ne guarder 
einzqu il oussent yy liues siglét 
si s aquillit e tempeste ored 
la sunt neiez jamais verrez 
se il fust vif jo l ousse amenét 
del rei paien sire par veir creez 
ja ne verrez cest premer meis passét 
qu il vos sivrat en france le regnet 
si recevrat la lei que vos tenez 
jointes ses mains iert vostre comandét 
de vos tendrat espaigne le regnet " 
co dist li reis ' graciét en seit deus 
ben l avez fait mult grant prod i avrez " 
parmi cel ost funt mil grailles suner 
franc desherbergent funt lur sumers trosser 
vers dulce france tuit sunt achiminez 
carles li magnes ad espaigne guastede 
les castels pris les citez violees 
co dit li reis que sa guere out finee 
vers dulce france chevalchet l emperere 
li quens rollant ad l enseigne fermee 
en sur un tertre cuntre le ciel levee 
franc se herbergent par tute la cuntree 
paien chevalchent par cez greignurs valees 
halbercs vestuz e tres bien fermeez 
healmes lacez e ceintes lur espees 
escuz as cols e lances adubees 
en un bruill par sum les puis remestrent 
yy milie atendent l ajurnee 
deus quel dulur que li franceis ne l sevent 
tresvait le jur la noit est aserie 
carles se dort li empereres riches 
sunjat qu il eret al greignurs porz de sizer 
entre ses poinz teneit sa hanste fraisnine 
guesnes li quens l ad sur lui saisie 
par tel air l at estrussee e brandie 
qu envers le cel en volent les escicles 
carles se dort qu il ne s esveillet mie 
apres iceste altre avisiun sunjat 
qu il en france ert a sa capele ad ais 
el destre braz li morst uns uers si mals 
devers ardene vit venir uns leuparz 
sun cors demenie mult fierement asalt 
d enz de sale uns veltres avalat 
que vint a carles le galops e les salz 
la destre oreille al premer uer trenchat 
ireement se cumbat al lepart 
dient franceis que grant bataille i ad 
il ne sevent li quels d els la veintrat 
carles se dort mie ne s esveillat 
tresvait la noit e apert la clere albe 
parmi cel host 
li empereres mult fierement chevalchet 
' seignurs barons " dist li emperere carles 
' veez les porz e les destreiz passages 
kar me jugez ki ert en la rereguarde " 
guenes respunt ' rollant cist miens fillastre 
n avez baron de si grant vasselage " 
quant l ot li reis fierement le reguardet 
si li ad dit ' vos estes vifs diables 
el cors vos est entree mortel rage 
e ki serat devant mei en l ansguarde " 
guenes respunt ' oger de denemarche 
n avez barun ki mielz de lui la facet " 
li quens rollant quant il s oit juger 
dunc ad parléd a lei de chevaler 
' sire parastre mult vos dei aveir cher 
la rereguarde avez sur mei jugiét 
n i perdrat carles li reis ki france tient 
men escientre palefreid ne destrer 
ne mul ne mule que deiet chevalcher 
ne n i perdrat ne runcin ne sumer 
que as espees ne seit einz eslegiét " 
guenes respunt ' veir dites jo l sai bien " 
quant ot rollant qu il ert en la rereguarde 
ireement parlat a sun parastre 
' ahi culvert malvais hom de put aire 
le guant me caist en la place 
cume fist a tei le bastun devant carle " 
' dreiz emperere " dist rollant le barun 
' dunez mei l arc que vos tenez el poign 
men escientre ne l me reproverunt 
que il me chedet cum fist a guenelun 
de sa main destre " 
li empereres en tint sun chef enbrunc 
si duist sa barbe e detoerst sun gernun 
ne poet muer que des oilz ne plurt 
anpres ico i est neimes venud 
meillor vassal n out en la curt de lui 
e dist al rei ' ben l avez entendut 
li quens rollant il est mult irascut 
la rereguarde est jugee sur lui 
n avez baron ki jamais la remut 
dunez li l arc que vos avez tendut 
si li truvez ki tres bien li aiut " 
li reis li dunet e rollant l a recut 
li empereres apelet ses nies rollant 
' bel sire nies or savez veirement 
demi mun host vos lerrai en present 
retenez les co est vostre salvement " 
co dit li quens ' jo n en ferai nient 
deus me cunfunde se la geste en desment 
yy milie francs retendrai ben vaillanz 
passez les porz trestut sourement 
ja mar crendrez nul hume a mun vivant 
li quens rollant est muntét el destrer 
cuntre lui vient sis cumpainz oliver 
vint i gerins e li proz quens gerers 
e vint i otes si i vint berengers 
e vint i astors e anseis li veillz 
vint i gerart de rossillon li fiers 
venuz i est li riches dux gaifiers 
dist l arcevesque ' jo irai par mun chef 
e jo od vos " co dist li quens gualters 
' hom sui rollant jo ne li dei faillir " 
eslisent yy milie chevalers 
li quens rollant gualter de l hum apelet 
' pernez mil francs de france nostre tere 
si purpernez les deserz e les tertres 
que l emperere nis un des suens n i perdet " 
respunt gualter ' pur vos le dei ben faire " 
od mil franceis de france la lur tere 
gualter desrenget les destreiz e les tertres 
n en descendrat pur malvaises nuveles 
enceisqu en seient yy espees traites 
reis almaris del regne de belferne 
une bataille lur livrat le jur pesme 
halt sunt li pui e li val tenebrus 
les roches bises les destreiz merveillus 
le jur passerent franceis a grant dulur 
de yy lius en ot hom la rimur 
puisque il venent a la tere majur 
virent guascuigne la tere lur seignur 
dunc le remembret des fius e des honurs 
e des pulcele e des gentilz oixurs 
cel nen i ad ki de pitet ne plurt 
sur tuz les altres est carles anguissus 
as porz d espaigne ad lessét sun nevold 
pitet l en prent ne poet muer n en plurt 
li yy per sunt remes en espaigne 
yy milie francs unt en lur cumpaigne 
n en unt pour ne de murir dutance 
li emperere s en repairet en france 
suz sun mantel en fait la cuntenance 
dejuste lui li dux neimes chevalchet 
e dit al rei ' de quei avez pesance " 
carles respunt ' tort fait ki l me demandet 
si grant doel ai ne puis muer ne l pleigne 
par guenelun serat destruite france 
enoit m avint un avisiun d angele 
que entre mes puinz me depecout ma hanste 
chi ad jugét mis nes a la rereguarde 
jo l ai lessét en une estrange marche 
deus se jo l pert ja n en avrai escange " 
carles li magnes ne poet muer n en plurt 
yy milie francs pur lui unt grant tendrur 
e de rollant merveilluse pour 
guens li fels en ad fait traisun 
del rei paien en ad oud granz duns 
or e argent palies e ciclatuns 
muls e chevals e cameilz e leuns 
marsilies mandet d espaigne les baruns 
cuntes vezcuntes e dux e almacurs 
les amirafles e les filz as cunturs 
yy milie en ajustet en yy jurz 
en sarraguce fait suner ses taburs 
mahumet levent en la plus halte tur 
n i ad paien ne l prit e ne l aort 
puis si chevalchent par mult grant cuntencun 
la tere certeine e les vals e les munz 
de cels de france virent les gunfanuns 
la rereguarde des yy cumpaignuns 
ne lesserat bataille ne lur dunt 
li nies marsilie il est venuz avant 
sur un mulet od un bastun tuchant 
dist a sun uncle belement en riant 
' bel sire reis jo vos ai servit tant 
si n ai out e peines e ahans 
faites batailles e vencues en champ 
dunez m un feu co est le colp de rollant 
jo l ocirai a mun espiet trenchant 
se mahumet me voelt estre guarant 
de tute espaigne aquiterai les pans 
des porz d espaigne entrequ a durestant 
las serat carles si recrerrunt si franc 
ja n avrez mais guere en tut vostre vivant " 
li reis marsilie l en ad dunét le guant 
li nies marsilies tient le guant en sun poign 
sun uncle apelet de mult fiere raisun 
' bel sire reis fait m avez un grant dun 
eslisez mei yy de voz baruns 
si m cumbatrai as yy cumpaignuns " 
tut premerein l en respunt falsaron 
icil ert frere al rei marsiliun 
' bel sires nies e jo e vos irum 
ceste bataille veirement la ferum 
la rereguarde de la grant host carlun 
il est jugét que nus les ocirum " 
reis corsalis il est de l altre part 
barbarins est e mult de males arz 
cil ad parlét a lei de bon vassal 
pur tut l or deu ne volt estre cuard 
as vos poignant malprimis de brigant 
plus curt a piet que ne fait un cheval 
devant marsilie cil s escriet mult halt 
' jo cunduirai mun cors en rencesvals 
se truis rollant ne lerrai que ne l mat " 
uns amurafles i ad de balaguez 
cors ad mult gent e le vis fier e cler 
puisque il est sur sun cheval muntét 
mult se fait fiers de ses armes porter 
de vasselage est il ben alosez 
fust chrestiens asez oust barnet 
devant marsilie cil en est escriét 
' en rencesvals irai mun cors juer 
se truis rollant de mort serat finét 
e oliver e tuz les yy pers 
franceis murrunt a doel e a viltiet 
carles li magnes velz est e redotez 
recreanz ert de sa guerre mener 
si nus remeindrat espaigne en quitedet " 
li reis marsilie mult l en ad merciét 
uns almacurs i ad de moriane 
n ad plus felun en la tere d espaigne 
devant marsilie ad faite sa vantance 
' en rencesvals guierai ma cumpaigne 
yy milie ad escuz e a lance 
se trois rollant de mort li duins fiance 
jamais n ert jor que carles ne se pleignet " 
d altre part est turgis de turteluse 
cil est uns quens si est la citet sue 
de chrestiens voelt faire male vode 
devant marsilie as altres si s ajust 
co dist al rei ' ne vos esmaiez unches 
plus valt mahum que seint perre de rume 
se lui servez l onur del camp ert nostre 
en rencesvals a rollant irai juindre 
de mort n avrat guarantisun pur hume 
veez m espee ki est e bone e lunge 
a durendal jo la metrai encuntre 
asez orrez la quele irat desure 
franceis murrunt si a nus s abandunent 
carles li velz avrat e deol e hunte 
jamais en tere ne portera curone " 
de l altre part est escremiz de valterne 
sarrazins est si est sue la tere 
devant marsilie s escriet en la presse 
' en rencesvals irai l orgoill desfaire 
se trois rollant n en porterat la teste 
ne oliver ki les altres cadelet 
li yy per tuit sunt jugez a perdre 
franceis murrunt e france en ert deserte 
de bons vassals avrat carles suffraite " 
d altre part est uns paiens esturganz 
estramariz i est un soens cumpainz 
cil sunt felun traitur suduiant 
co dist marsilie ' seignurs venez avant 
en rencesvals irez as porz passant 
si aiderez a conduire ma gent " 
e cil respundent ' sire a vostre comandement 
nus asaldrum oliver e rollant 
li yy per n avrunt de mort guarant 
noz espees sunt bones e trenchant 
nus les feruns vermeilles de chald sanc 
franceis murrunt carles en ert dolent 
tere majur vos metrum en present 
venez i reis si l verrez veirement 
l empereor vos metrum en present " 
curant i vint margariz de sibilie 
cil tient la tere entrequ as cazmarine 
pur sa beltet dames li sunt amies 
cele ne l veit vers lui ne s esclargisset 
quant ele le veit ne poet muer ne riet 
n i ad paien de tel chevalerie 
vint en la presse sur les altres s escriet 
e dist al rei ' ne vos esmaiez mie 
en rencesvals irai rollant ocire 
ne oliver n en porterat la vie 
li yy per sunt remes en martirie 
veez m espee ki d or est enheldie 
si la tramist li amiralz de primes 
jo vos plevis qu en vermeill sanc ert mise 
franceis murrunt e france en ert hunie 
carles li velz a la barbe flurie 
jamais n ert jurn qu il n en ait doel e ire 
jusqu a un an avrum france saisie 
gesir porrum el burc de seint denise " 
li reis paiens parfundement l enclinet 
de l altre part est chernubles de munigre 
josqu a la tere si chevoel li balient 
greignor fais portet par giu quant il s enveiset 
que yy mulez ne funt quant il sumeient 
icele tere co dit dun il esteit 
soleill n i luist ne blet n i poet pas creistre 
pluie n i chet rusee n i adeiset 
piere n i ad que tute ne seit neire 
dient alquanz que diables i meignent 
ce dist chernubles ' ma bone espee ai ceinte 
en rencesvals jo la teindrai vermeille 
se trois rollant li proz enmi ma veie 
se ne l asaill dunc ne faz jo que creire 
si cunquerrai durendal od la meie 
franceis murrunt e france en ert deserte " 
a icez moz li yy s alient 
itels yy milie sarrazins od els meinent 
ki de bataille s arguent e hasteient 
vunt s aduber desuz une sapide 
paien s adubent des osbercs sarazineis 
tuit li plusur en sunt saraguzeis dublez en treis 
lacent lor elmes mult bons sarraguzeis 
ceignent espees de l acer vianeis 
escuz unt genz espiez valentineis 
e gunfanuns blancs e blois e vermeilz 
laissent les mulz e tuz les palefreiz 
es destrers muntent si chevalchent estreiz 
clers fut li jurz e bels fut li soleilz 
n unt guarnement que tut ne reflambeit 
sunent mil grailles por co que plus bel seit 
granz est la noise si l oirent franceis 
dist oliver ' sire cumpainz ce crei 
d sarrazins purum bataille aveir " 
respont rollant ' e deus la nus otreit 
ben devuns ci estre pur nostre rei 
pur sun seignor deit hom susfrir destreiz 
e endurer e granz chalz e granz freiz 
si n deit hom perdre e del quir e del peil 
or guart chascuns que granz colps l empleit 
que malvaise cancun de nus chantét ne seit 
paien unt tort e chrestiens unt dreit 
malvaise essample n en serat ja de mei " 
oliver est desur un pui haut muntez 
guardet suz destre parmi un val herbus 
si veit venir cele gent paienur 
si n apelat rollant sun cumpaignun 
' devers espaigne vei venir tel bruur 
tanz blancs osbercs tanz elmes flambius 
icist ferunt nos franceis grant irur 
guenes le sout li fel li traitur 
ki nus jugat devant l empereur 
tais oliver " li quens rollant respunt 
' mis parrastre est ne voeill que mot en suns " 
oliver est desur un pui muntét 
or veit il ben d espaigne le regnet 
e sarrazins ki tant sunt asemblez 
luisent cil elme ki ad or sunt gemmez 
e cil escuz e cil osbercs safrez 
e cil espiez cil gunfanun fermez 
sul les escheles ne poet il acunter 
tant en i ad que mesure n en set 
e lui meisme en est mult esguarét 
cum il einz pout del pui est avalét 
vint as franceis tut lur ad acuntét 
dist oliver ' jo ai paiens veuz 
unc mais nuls hom en tere n en vit plus 
cil devant sunt yy milie ad escuz 
helmes laciez e blancs osbercs vestuz 
dreites cez hanstes luisent cil espiet brun 
bataille avrez unches mais tel ne fut 
seignurs franceis de deu aiez vertut 
el camp estez que ne seium vencuz " 
dient franceis ' dehet ait ki s en fuit 
ja pur murir ne vus en faldrat uns " 
dist oliver ' paien unt grant esforz 
de noz franceis m i semblet aveir mult poi 
cumpaign rollant kar sunez vostre corn 
si l orrat carles si returnerat l ost " 
respunt rollant ' jo fereie que fols 
en dulce france en perdreie mun los 
sempres ferrai de durendal granz colps 
sanglant en ert li branz entresqu a l or 
felun paien mar i vindrent as porz 
jo vos plevis tuz sunt jugez a mort 
cumpainz rollant l olifan car sunez 
si l orrat carles ferat l ost returner 
succurat nos li reis od tut sun barnet " 
respont rollant ' ne placet damnedeu 
qui mi parent pur mei seient blasmét 
ne france dulce ja cheet en viltet 
einz i ferrai de durendal asez 
ma bone espee que ai ceint al costet 
tut en verrez le brant ensanglentét 
felun paien mar i sunt asemblez 
jo vos plevis tuz sunt a mort livrez " 
' cumpainz rollant sunez vostre olifan 
si l orrat carles ki est as porz passant 
je vos plevis ja returnerunt franc 
ne placet deu " co li respunt rollant 
' que co seit dit de nul hume vivant 
ne pur paien que ja seie cornant 
ja n en avrunt reproece mi parent 
quant jo serai en la bataille grant 
e jo ferrai e mil colps e yy cenz 
de durendal verrez l acer sanglent 
franceis sunt bon si ferrunt vassalment 
ja cil d espaigne n avrunt de mort guarant " 
dist olivier ' d ico ne sai jo blasme 
jo ai veut les sarrazins d espaigne 
cuverz en sunt li val e les muntaignes 
e li lariz e trestutes les plaignes 
granz sunt les oz de cele gent estrange 
nus i avum mult petite cumpaigne " 
respunt rollant ' mis talenz en est graigne 
ne placet damnedeu ne ses angles 
que ja pur mei perdet sa valur france 
melz voeill murir que huntage me venget 
pur ben ferir l emperere plus nos aimet " 
rollant est proz e oliver est sage 
ambedui unt vasselage 
puisque il sunt as chevals e as armes 
ja pur murir n eschiverunt bataille 
bon sunt li cunte e lur paroles haltes 
felun paien par grant irur chevalchent 
dist oliver ' rollant veez en alques 
cist nus sunt pres mais trop nus est loinz carles 
vostre olifan suner vos ne l deignastes 
fust i li reis n i oussum damage 
guardez amunt devers les porz d espaigne 
veeir poez dolente est la rereguarde 
ki ceste fait n en ferat altre " 
respunt rollant ' ne dites tel ultrage 
mal seit del coer ki el piz se cuardet 
nus remeindrum en estal en la place 
par nos i ert e li colps e li caples " 
quant rollant veit que la bataille serat 
plus se fait fiers que leon ne leupart 
franceis escriet oliver apelat 
' sire cumpainz amis ne l dire ja 
li emperere ki franceis nos laisat 
itels yy milie en mist a une part 
sun escientre n en i out un cuard 
pur sun seignur deit hom susfrir granz mals 
e endurer e forz freiz e granz chalz 
si n deit hom perdre del sanc e de la char 
fier de lance e jo de durendal 
ma bone espee que li reis me dunat 
se jo i moert dire poet ki l avrat 
e purrunt dire que ele fut a noble vassal " 
d altre part est li arcevesques turpin 
sun cheval broche e muntet un lariz 
franceis apelet un sermun lur ad dit 
' seignurs baruns carles nus laissat ci 
pur nostre rei devum nus ben murir 
chrestientet aidez a sustenir 
bataille avrez vos en estes tuz fiz 
kar a voz oilz veez les sarrazins 
clamez vos culpes si preiez deu mercit 
asoldrai vos pur voz anmes guarir 
se vos murez esterez seinz martirs 
sieges avrez el greignor pareis " 
franceis decendent a tere se sunt mis 
e l arcevesque de deu les beneist 
par penitence les cumandet a ferir 
franceis se drecent si se metent sur piez 
ben sunt asols e quites de lur pecchez 
e l arcevesque de deu les ad seignez 
puis sunt muntez sur lur curanz destrers 
adobez sunt a lei de chevalers 
e de bataille sunt tuit apareillez 
li quens rollant apelet oliver 
' sire cumpainz mult ben le saviez 
que guenelun nos ad tuz espiez 
pris en ad or e aveir e deners 
li emperere nos devreit ben venger 
li reis marsilie de nos ad fait marchet 
mais as espees l estuvrat esleger " 
as porz d espaigne en est passét rollant 
sur veillantif sun bun cheval curant 
portet ses armes mult li sunt avenanz 
mais sun espiet vait li bers palmeiant 
cuntre le ciel vait la mure turnant 
laciet en su un gunfanun tut blanc 
les renges li batent josqu as mains 
cors ad mult gent le vis cler e riant 
sun cumpaignun apres le vait sivant 
e cil de france le cleiment a guarant 
vers sarrazins reguardet fierement 
e vers franceis humeles e dulcement 
si lur ad dit un mot curteisement 
' seignurs barons suef pas alez tenant 
cist paien vont grant martirie querant 
encoi avrum un eschec bel e gent 
nuls reis de france n out unkes si vaillant " 
a ces paroles vunt les oz ajustant 
dist oliver ' n ai cure de parler 
vostre olifan ne deignastes suner 
ne de carlun mie vos n en avez 
il n en set mot n i ad culpes li bers 
cil ki la sunt ne funt mie a blasmer 
kar chevalchez a quanque vos puez 
seignors baruns el camp vos retenez 
pur deu vos pri ben seiez purpensez 
de colps ferir de receivre e de duner 
l enseigne carle n i devum ublier " 
a icest mot sunt franceis escriét 
ki dunc oist ' munjoie " demander 
de vasselage li poust remembrer 
puis si chevalchent deus par si grant fiertet 
brochent ad ait pur le plus tost aler 
si vunt ferir que fereient il el 
e sarrazins n es unt mie dutez 
francs e paiens as les vus ajustez 
li nies marsilie il ad a num aelroth 
tut premereins chevalchet devant l ost 
de noz franceis vait disant si mals moz 
' feluns franceis hoi justerez as noz 
trait vos ad ki a guarder vos out 
fols est li reis ki vos laissat as porz 
enquoi perdrat france dulce sun los 
charles li magnes le destre braz del cors " 
quant l ot rollant deus si grant doel en out 
sun cheval brochet laiset curre a esforz 
vait le ferir li quens quanque il pout 
l escut li freint e l osberc li desclot 
trenchet le piz si li briset les os 
tute l eschine li desevret del dos 
od sun espiet l anme li getet fors 
enpeint le ben fait li brandir le cors 
pleine sa hanste del cheval l abat mort 
en dous meitiez li ad brisét le col 
ne leserat co dit que n i parolt 
' ultre culvert carles n est mie fol 
ne traisun unkes amer ne volt 
il fist que proz qu il nus laisad as porz 
oi n en perdrat france dulce sun los 
ferez i francs nostre est li premers colps 
nos avum dreit mais cist glutun unt tort " 
un duc i est si ad num falsaron 
icil frere al rei marsiliun 
il tint la tere datliun e balbiun 
suz cel ne n at plus encrisme felun 
entre les dous oilz mult out large le front 
grant demi pied mesurer i pout hom 
asez ad doel quant vit mort sun nevold 
ist de la prese si se met en bandun 
e se s escriet l enseigne paienor 
envers franceis est mult cuntrarius 
' enquoi perdrat france dulce s onur " 
ot le oliver si n ad mult grant irur 
le cheval brochet des oriez esperuns 
vait le ferir en guise de baron 
l escut li freint e l osberc li derumpt 
el cors li met les pans del gunfanun 
pleine sa hanste l abat mort des arcuns 
guardet a tere veit gesir le glutun 
si li ad dit par mult fiere raisun 
' de voz manaces culvert jo n ai essoign 
ferez i francs kar tres ben les veincrum 
munjoie " escriet co est l enseigne carlun 
uns reis i est si ad num corsablix 
barbarins est d un pais 
si apelad le altres sarrazins 
' ceste bataille ben la puum tenir 
kar de franceis i ad asez petit 
cels ki ci sunt devum aveir mult vil 
ja pur charles n i ert un sul guarit 
or est le jur qu els estuvrat murir " 
ben l entendit li turpin 
suz ciel n at hume que voeillet hair 
sun cheval brochet des esperuns d or fin 
par grant vertut si l est alét ferir 
l escut li freinst l osberc li descumfist 
sun grant espiet parmi le cors li mist 
empeint le ben que mort le fait brandir 
pleine sa hanste l abat mort el chemin 
guardet arere veit le glutun gesir 
ne laisserat que n i parolt co dit 
' culvert paien vos i avez mentit 
carles mi sire nus est guarant tuz dis 
nostre franceis n unt talent de fuir 
voz cumpaignuns feruns trestuz restifs 
nuveles vos di mort vos estoet susfrir 
ferez franceis nul de vus ne s ublit 
cist premer colp est nostre deu mercit 
munjoie " escriet por le camp retenir 
engelers fiert malprimis de brigal 
sis bons escuz un dener ne li valt 
tute li freint la bucle de cristal 
l une meitiet li turnet cuntreval 
l osberc li rumpt entresque a la charn 
sun bon espiet enz el cors li enbat 
li paiens chet cuntreval a un quat 
l anme de lui en portet sathanas 
e sis cumpainz gerers fiert l amurafle 
l escut li freint e l osberc li desmailet 
sun bon espiet li en la curaille 
empeint le bien parmi le cors li passet 
que mort l abat el camp pleine sa hanste 
dist oliver ' gente est nostre bataille " 
sansun li dux il vait ferir l almacur 
l escut li freinst ki est a flurs e ad or 
li bons osbercs ne li est guarant prod 
trenchet li le coer le firie e le pulmun 
que l abat qui qu en peist u qui nun 
dist l arcevesque ' cist colp est de baron " 
e anseis laiset le cheval curre 
si vait ferir turgis de turteluse 
l escut li freint desuz l oree bucle 
de sun osberc li derumpit les dubles 
del bon espiet el cors li met la mure 
empeinst le ben tut le fer li mist ultre 
pleine sa hanste el camp mort le tresturnet 
co dist rollant ' cist colp est de produme " 
e engelers li guascuinz de burdele 
sun cheval brochet si li laschet la resne 
si fait ferir escremiz de valterne 
l escut del col li freint e escantelet 
de sun osberc li rumpit la ventaille 
si l fiert el piz entre les dous furceles 
pleine sa hanste l abat mort de la sele 
apres li dist ' turnét estes a perdre " 
e gualter fiert un paien estorgans 
sur sun escut en la pene devant 
que tut li trenchet le vermeill e le blanc 
de sun osberc li ad rumput les pans 
el cors li met sun bon espiet 
que mort l abat de sun cheval curant 
apres li dist ' ja n i avrez guarant " 
e berenger il fiert astramariz 
l escut li freinst l osberc li descumfist 
sun fort escut parmi le cors li mist 
que mort l abat entre mil sarrazins 
des yy pers li yy en sunt ocis 
ne mes que dous n en i ad remes vifs 
co est chernubles e li quens margariz 
margariz est mult vaillant chevalers 
e bels e forz e isnels e legers 
le cheval brochet vait ferir oliver 
l escut li freint suz la bucle d or mer 
lez le costet li conduist sun espiet 
deus le guarit qu cors ne l ad tuchét 
la hanste fruisset mie n en 
ultre s en vait qu il n i ad desturber 
sunet sun gresle pur les soens ralier 
la bataille est merveilluse e cumune 
li quens rollant mie ne s asouret 
fiert de l espiet tant cume hanste li duret 
a yy cols l ad fraite e perdue 
trait durendal sa bone espee nue 
sun cheval brochet si vait ferir chernuble 
l elme li freint u li carbuncle luisent 
trenchet le cors e la cheveleure 
si li trenchat les oilz e la faiture 
le blanc osberc dunt la maile est menue 
e tut le cors tresqu en la furcheure 
enz en la sele ki est a or batue 
el cheval est l espee aresteue 
trenchet l eschine hunc n i out quis jointure 
tut abat mort el pred sur l erbe drue 
apres li dist culvert mar i moustes 
de mahumet ja n i avrez aiude 
par tel glutun n ert bataille oi vencue 
li quens rollant parmi le champ chevalchet 
tient durendal ki ben trenchet e taillet 
des sarrazins lur fait mult grant damage 
ki lui veist l un geter mort su l altre 
li sanc tuz clers gesir par cele place 
sanglant en ad e l osberc e brace 
sun bon cheval le col e l espalles 
e oliver de ferir ne se target 
li yy per n en deivent aveir blasme 
e li franceis i fierent e si caplent 
moerent paien e alquanz en i pasment 
dist l arcevesque ' ben ait nostre barnage 
munjoie " escriet co est l enseigne carle 
e oliver chevalchet par l estor 
sa hanste est frait n en ad que un truncun 
e vait ferir un paien malun 
l escut li freint ki est ad or e a flur 
fors de la teste li met les oilz ansdous 
e la cervele li chet as piez desuz 
mort le tresturnet od tut yy des lur 
pois ad ocis turgis e esturguz 
la hanste briset e eslicet josqu as poinz 
co dist rollant ' cumpainz que faites vos 
en tel bataille n ai cure de bastun 
fers e acers i deit aveir valor 
u est vostre espee ki halteclere ad num 
d or est li helz e de cristal li punz 
ne la poi traire " oliver li respunt 
' kar de ferir oi jo si grant bosoign " 
danz oliver trait ad sa bone espee 
que ses cumpainz rollant li ad tant demandee 
e il li ad cum chevaler mustree 
fiert un paien justin de val ferree 
tute la teste li ad parmi sevree 
trenchet le cors e bronie safree 
la bone sele ki a or est gemmee 
e al ceval a l eschine trenchee 
tut abat mort devant loi en la pree 
co dist rollant ' vos receif jo frere 
por itels colps nos eimet li emperere " 
de tutes parz est munjoe escriee 
li quens gerins set el ceval sorel 
e sis cumpainz gerers en passecerf 
laschent lor reisnes brochent amdui a ait 
e vunt ferir un paien timozel 
l un en l escut e li altre en l osberc 
lur dous espiez enz el cors li unt frait 
mort le tresturnent tres enmi un guaret 
ne l oi dire ne jo mie ne l sai 
li quels d els dous en fut li plus isnels 
esprieres icil fut filz burdel " 
e l arcevesque lor ocist siglorel 
l encanteur ki ja fut en enfer 
par artimal l i cundoist jupiter 
co dist turpin ' icist nos ert forsfait " 
respunt rollant ' vencut est le culvert 
oliver frere itels colps me sunt bel " 
la bataille est aduree endementres 
franc e paien merveilus colps i rendent 
fierent li un li altre se defendent 
tant hanste i ad e fraite e sanglente 
tant gunfanun rumpu e tant enseigne 
tant bon franceis i perdent lor juvente 
ne reverrunt lor meres ne lor femmes 
ne cels de france ki as porz les atendent 
karles li magnes en pluret si se demente 
de co qui calt n en avrunt sucurance 
malvais servis le jur li rendit guenes 
qu en sarraguce sa maisnee alat vendre 
puis en perdit e sa vie e ses membres 
el plait ad ais en fut jugét a pendre 
de ses parenz ensembl od lui tels trente 
ki de murir nen ourent esperance 
la bataille est merveilluse e pesant 
mult ben i fiert oliver e rollant 
li arcevesques plus de mil colps i rent 
li yy per ne s en targent nient 
e li franceis i fierent cumunement 
moerent paien a cent 
ki ne s en fuit de mort n i ad guarent 
voillet o nun tut i laisset sun tens 
franceis i perdent lor meillors guarnemenz 
ne reverrunt lor peres ne lor parenz 
ne carlemagne ki as porz les atent 
en france en ad mult merveillus turment 
orez i ad de tuneire e de vent 
pluies e gresilz desmesureement 
chiedent i fuildres e menut e suvent 
e terremoete co i ad veirement 
de seint michel de paris josqu as seinz 
des besencun tresqu as de guitsand 
n en ad recet dunt del mur ne cravent 
cuntre midi tenebres i ad granz 
n i ad clartet se li ciels nen i fent 
hume ne l veit ki mult ne s esspoant 
dient plusor ' co est li definement 
la fin del secle ki nus est en present " 
il ne l sevent ne dient veir nient 
co est li granz dulors por la mort de rollant 
franceis i unt ferut de coer e de vigur 
paien sunt morz a millers e a fuls 
de cent millers n en poent guarir dous 
rollant dist nostre hume sunt mult proz 
suz ciel n ad home plus en ait de meillors " 
il est escrit en la geste francor 
que vassals est li nostre empereur 
vunt par le camp si requerent les lor 
plurent des oilz de doel e de tendrur 
por lor parenz par coer e par amor 
li reis marsilie od sa grant ost lor surt 
marsilie vient parmi une valee 
od sa grant ost que il out asemblee 
yy escheles ad li reis anumbrees 
lacent cil elme as perres d or gemmees 
e cez escuz e cez bronies sasfrees 
yy milie graisles i sunent la menee 
grant est la noise par tute la contree 
co dist rollant ' oliver compaign frere 
guenes li fels ad nostre mort juree 
la traisun ne poet estre celee 
mult grant venjance en prendrat l emperere 
bataille avrum e forte aduree 
unches mais hom tel ne vit ajustee 
jo i ferrai de durendal m espee 
e vos compainz ferrez de halteclere 
en tanz lius les avum nos portees 
tantes batailles en avum afinees 
male chancun n en deit estre cantee " 
marsilies veit de sa gent le martirie 
si fait suner ses cors e ses buisines 
puis si chevalchet un sarrasin abisme 
devant chevalchet un sarrasin abisme 
plus fel de lui n out en sa cumpagnie 
ad males e mult granz felonies 
ne creit en deu le filz sainte marie 
issi est neirs cume peiz ki est demise 
plus aimet il traisun e murdrie 
que il ne fesist trestut l or de galice 
unches nuls hom ne l vit juer ne rire 
vasselage ad e mult grant estultie 
por co est drud al felun rei marsilie 
sun dragun portet a qui sa gent s alient 
li arcevesque ne l amerat ja mie 
cum il le vit a ferir le desiret 
mult quiement le dit a sei meisme 
' cel sarrazin me semblet mult herite 
mielz est mult que jo l alge ocire 
unches n amai cuard ne cuardie " 
li arcevesque cumencet la bataille 
siet el cheval qu il tolit a grossaille 
co ert uns reis qu il ocist en denemarche 
li destrers est e curanz e aates 
piez a copiez e les gambes ad plates 
curte la quisse e la crupe bien large 
lungs les costez e l eschine ad ben halte 
blanche la cue e la crignete jalne 
petites les oreilles la teste tute falve 
beste nen est nule ki encontre lui alge 
li arcevesque brochet par tant grant vasselage 
ne laisserat qu abisme nen asaillet 
vait le ferir en l escut amiracle 
pierres i ad amestistes e topazes 
esterminals e carbuncles ki ardent 
en val metas li dunat uns diables 
si li tramist li amiralz galafes 
turpins i fiert ki nient ne l esparignet 
enpres sun colp ne quid que un dener vaillet 
le cors li trenchet tres l un costet qu a l altre 
que mort l abat en une voide place 
dient franceis ' ci ad grant vasselage 
en l arcevesque est ben la croce salve " 
franceis veient que paiens i ad tant 
de tutes parz en sunt cuvert li camp 
suvent regretent oliver e rollant 
les yy pers qu il lor seient guarant 
e l arcevesque lur dist de sun semblant 
' seignors barons n en alez mespensant 
pur deu vos pri que ne seiez fuiant 
que nuls prozdom malvaisement n en chant 
asez est mielz que moerium cumbatant 
pramis nus est fin prendrum a itant 
ultre cest jurn ne serum plus vivant 
mais d une chose vos soi jo ben guarant 
seint pareis vos est abandunant 
as innocenz vos en serez seant " 
a icest mot si s esbaldissent franc 
cel nen i ad ' munjoie " ne demant 
un sarrazin i out de sarraguce 
de la citet l une meitet est sue 
co est climborins ki pas ne fut produme 
fiance prist de guenelun le cunte 
par amistiet l en baisat en la buche 
si l en dunat s espee e s escarbuncle 
tere major co dit metrat a hunte 
a l emperere si toldrat la curone 
siet el ceval qu il cleimet barbamusche 
plus est isnels que esprever ne arunde 
brochet le bien le frein li abandunet 
si vait ferir engeler de guascoigne 
ne l poet guarir sun escut ne sa bronie 
de sun espiet el cors li met la mure 
empeint le ben tut le fer li mist ultre 
pleine sa hanste el camp mort le tresturnet 
apres escriet ' cist sunt bon a cunfundre 
ferez paien pur la presse derumpre " 
dient franceis ' deus quel doel de prodome " 
li quens rollant en apelet oliver 
' sire cumpainz ja est morz engeler 
nus n avium plus vaillant chevaler " 
respont li quens ' deus le me doinst venger " 
sun cheval brochet des esperuns d or mier 
tient halteclere sanglent en est l acer 
par grant vertut vait ferir le paien 
brandist sun colp e li sarrazins chiet 
l anme de lui enportent aversers 
puis ad ocis le duc alphaien 
escababi i ad le chef trenchét 
yy arrabiz i ad deschevalcét 
cil ne sunt proz ja mais pur guerreier 
co dist rollant ' mis cumpainz est irez 
encuntre mei fait asez a preiser 
pur itels colps nos ad charles plus cher " 
a voiz escriet ' ferez i chevaler " 
d altre part est un paien valdabrun 
celoi levat le rei marsiliun 
sire est par mer de yy drodmunz 
n i ad eschipre qui s cleimt se par loi nun 
jerusalem prist ja par traisun 
si violat le temple salomon 
le patriarche ocist devant les funz 
cil ot fiance del cunte guenelon 
il li dunat s espee e mil manguns 
siet el cheval qu il cleimet gramimund 
plus est isnels que nen est uns falcuns 
brochet le bien des aguz esperuns 
si vait ferir li riche duc sansun 
l escut li freint e l osberc li derumpt 
el cors li met les pans del gunfanun 
pleine sa hanste l abat mort des arcuns 
' ferez paien car tres ben les veintrum " 
dient franceis ' deus quel doel de baron " 
li quens rollant quant il veit sansun mort 
poez saveir que mult grant doel en out 
sun ceval brochet si li curt ad esforz 
tient durendal qui plus valt que fin or 
vait le ferir li bers quanque il pout 
desur sun elme ki gemmét fut ad or 
trenchet la teste e la bronie e le cors 
la bone sele ki est gemmét ad or 
e al cheval parfundement el dos 
ambure ocit ki que l blasme ne qui l lot 
dient paient ' cist colp nus est mult fort " 
respont rollant ' ne pois amer les voz 
devers vos est li orguilz e li torz " 
d affrike i ad un affrican venud 
co est malquiant le filz al rei malcud 
si guarnement sunt tut a or batud 
cuntre le ciel sur tuz les altres luist 
siet el ceval qu il cleimet salt perdut 
beste nen est ki poisset curre a lui 
il vait ferir anseis en l escut 
tut li trenchat le vermeill e l azur 
de sun osberc li ad les pans rumput 
el cors li met e le fer e le fust 
morz est li quens de sun tens n i ad plus 
dient franceis ' barun tant mare fus " 
par le camp vait turpin li arcevesque 
tel coronét ne chantat unches messe 
ki de sun cors feist tantes proecces 
dist al paien ' deus tut mal te tramette 
tel ad ocis dunt al coer me regrette " 
sun bon ceval i ad fait esdemetre 
si l ad ferut sur l escut de tulette 
que mort l abat desur le herbe verte 
de l altre part est un paien grandonies 
filz capuel le rei de 
siet el cheval que il cleimet marmorie 
plus est isnels que n est oisel ki volet 
laschet la resne des esperuns le brochet 
si vait ferir gerin par sa grant force 
l escut vermeill li freint de col li portet 
aprof li ad sa bronie desclose 
el cors li met tute l enseingne bloie 
que mort l abat en une halte roche 
sun cumpaignun gerers ocit uncore 
e berenger e guiun de seint antonie 
puis vait ferir un riche duc austorje 
ki tint valeri e envers sur le rosne 
il l abat mort paien en unt grant joie 
dient franceis ' mult decheent li nostre 
li quens rollant tint s espee sanglente 
ben ad oit que franceis se dementent 
si grant doel ad que parmi quiet fendre 
dist al paien ' deus tut mal te consente 
tel as ocis que mult cher te quid vendre " 
sun ceval brochet ki oit del cuntence 
ki que l cumpert venuz en sunt ensemble 
grandonie fut e prozdom e vaillant 
e vertuus e vassal cumbatant 
enmi sa veie ad encuntrét rollant 
enceis ne l vit si l recunut veirement 
al fier visage e al cors qu il out gent 
e al reguart e al contenement 
ne poet muer qu il ne s en espaent 
fuir s en voel mais ne li valt nient 
li quens le fiert tant vertuusement 
tresqu al nasel tut le elme li fent 
trenchet le nes e la buche e les denz 
trestut le cors e l osberc jazerenc 
de l oree sele se dous alves d argent 
e al ceval le dos parfundement 
ambure ocist seinz nul recoevrement 
e cil d espaigne s en cleiment tuit dolent 
dient franceis ' ben fiert nostre guarent " 
la bataille est e merveillose e grant 
franceis i ferent des espiez brunisant 
la veissez si grant dulor de gent 
tant hume mort e nasfrét e sanglent 
l un gist sur l altre e envers e adenz 
li sarrazin ne l poent susfrir tant 
voelent u nun si guerpissent le camp 
par vive force les encacerent franc 
la bataille est merveilluse e hastive 
franceis i ferent par vigur e par ire 
cez poinz cez costez cez eschines 
cez vestemenz entresque as chars vives 
sur l erbe verte li cler sancs s en afilet 
' tere major mahummet te maldie 
sur tute gent est la tue hardie " 
cel nen i ad ki ne criet ' marsilie 
cevalche rei bosuign avum d aie " 
li quens rollant apelet oliver 
' sire cumpaign se l volez otrier 
li arcevesque est mult bon chevaler 
nen ad meillor en tere ne suz cel 
ben set ferir e de lance e d espiet " 
respunt li quens ' kar li aluns aider " 
a icest mot l unt francs recumencét 
dur sunt li colps e li caples est grefs 
mult grant dulor i ad de chrestiens 
ki puis veist rollant e oliver 
de lur espees e ferir e capler 
li arcevesque i fiert de sun espiet 
cels qu il unt mort ben les poet hom preiser 
il est escrit es cartres e es brefs 
co dit la geste plus de yy milliers 
as quatre lor est avenut ben 
li quint apres lor est pesant e gref 
tuz sunt ocis cist franceis chevalers 
ne mes seisante que deus i ad esparniez 
einzque il moergent se vendrunt mult cher 
li quens rollant des soens i veit grant perte 
sun cumpaignun oliver en apelet 
' bel sire chers cumpainz pur deu que vos enhaitet 
tanz bons vassals veez gesir par tere 
pleindre poums france dulce la bele 
de tels barons cum or remeint deserte 
e reis amis que vos ici nen estes 
oliver frere cumment le purrum nus faire 
cum faitement li manderum nuveles " 
dist oliver ' jo ne l sai cument quere 
mielz voeill murir que hunte nus seit retraite " 
co dist rollant ' cornerai l olifant 
si l orrat carles ki est as porz passant 
jo vos plevis ja returnerunt franc " 
dist oliver ' vergoigne sereit grant 
e reprover a trestuz vos parenz 
iceste hunte dureit al lur vivant 
quant je l vos dis n en feistes nient 
mais ne l ferez par le men loement 
se vos cornez n ert mie hardement 
ja avez vos ambsdous les braz sanglanz " 
respont li quens ' colps i ai fait mult genz " 
co dit rollant ' forz est nostre bataille 
jo cornerai si l orrat li reis karles " 
dist oliver ' ne sereit vasselage 
quant je l vos dis cumpainz vos ne deignastes 
si fust li reis n i ousum damage 
cil ki la sunt n en deivent aveir blasme " 
dist oliver ' par ceste meie barbe 
se puis veeir ma gente sorur alde 
ne jerreiez jamais entre sa brace " 
co dist rollant ' porquei me portez ire " 
il respont ' cumpainz vos le feistes 
kar vasselage par sens nen est folie 
mielz valt mesure que ne fait estultie 
franceis sunt morz par vostre legerie 
jamais karlon de nus n avrat servise 
se me creisez venuz i fust mi sire 
ceste bataille ousum faite u prise 
u pris u mort i fust li reis marsilie 
vostre proecce rollant mar la veimes 
karles li magnes de nos n avrat aie 
n ert mais tel home desqu a deu juise 
vos i murrez e france en ert hunie 
oi nus defalt la leial cumpaignie 
einz le vespere mult ert gref la departie " 
li les ot cuntrarier 
le cheval brochet des esperuns d or mer 
vint tresqu a els si s prist a castier 
' sire rollant e vos sire oliver 
pur deu vos pri ne vos cuntraliez 
ja li corners ne nos avreit mester 
mais nepurquant si est il asez melz 
venget li reis si nus purrat venger 
ja cil d espaigne ne s en deivent turner liez 
nostre franceis i descendrunt a pied 
truverunt nos e morz e detrenchez 
leverunt nos en bieres sur sumers 
si nus plurrunt de doel e de pitet 
enfuerunt en aitres de musters 
n en mangerunt ne lu ne porc ne chen " 
respunt rollant ' sire mult dites bien " 
rollant ad mis l olifan a sa buche 
empeint le bien par grant vertut le sunet 
halt sunt li pui e la voiz est mult lunge 
granz yy liwes l oirent il respundre 
karles l oit e ses cumpaignes tutes 
co dit li reis ' bataille funt nostre hume " 
e guenelun li respundit encuntre 
' s altre le desist ja semblast grant mencunge " 
li quens rollant par peine e par ahans 
par grant dulor sunet sun olifan 
parmi la buche en salt fors li cler sancs 
de sun cervel le temple en est rumpant 
del corn qu il tient l oie en est mult grant 
karles l entent ki est as porz passant 
naimes li duc l oid si l escultent li franc 
ce dist li reis ' jo oi le corn rollant 
unc ne l sunast se ne fust cumbatant " 
guenes respunt ' de bataille est il nient 
ja estes veilz e fluriz e blancs 
par tels paroles vus resemblez enfant 
asez savez le grant orgoill rollant 
co est merveille que deus le soefret tant 
ja prist il noples seinz le vostre comant 
fors s en eissirent li sarrazins dedenz 
si s cumbatirent al bon vassal rollant 
puis od les ewes lavat les prez del sanc 
pur cel le fist ne fust 
pur un sul levre vat tute jur cornant 
devant ses pers vait il ore gabant 
suz cel n ad gent ki osast querre en champ 
car chevalcez pur qu alez arestant 
tere major mult est loinz ca devant " 
li quens rollant ad la buche sanglente 
de sun cervel rumput en est li temples 
l olifan sunet a dulor e a peine 
karles l oit e ses franceis l entendent 
co dist li reis ' cel corn ad lunge aleine " 
respont dux neimes ' baron i fait la 
bataille i ad par le men escientre 
cil l at trait ki vos en roevet feindre 
adubez vos si criez vostre enseigne 
si sucurez vostre maisnee gente 
asez oez que rollant se dementet " 
li empereres ad fait suner ses corns 
franceis descendent si adubent lor cors 
d osbercs e de helmes e d espees a or 
escuz unt genz e espiez granz e forz 
e gunfanuns blancs e vermeilz e blois 
es destrers muntent tuit li barun de l ost 
brochent ad ait tant cum durent li port 
n i ad celoi a l altre ne parolt 
' se veissum rollant einzqu il fust mortz 
ensembl od lui i durriums granz colps " 
de co qui calt car demurét i unt trop 
esclargiz est li vespres e li jurz 
cuntre le soleil reluisent cil adub 
osbercs e helmes i getent grant flambur 
e cil escuz ki ben sunt peinz a flurs 
e cil espiez cil orét gunfanun 
li empereres cevalchet par irur 
e li franceis dolenz e curius 
n i ad celoi ki durement ne plurt 
e de rollant sunt en grant pour 
li reis fait prendre le cunte guenelun 
si l cumandat as cous de sa maisun 
tut li plus maistre en apelet besgun 
' ben le me guarde si cume tel felon 
de ma maisnee ad faite traisun " 
cil le receit si met yy cumpaignons 
de la quisine des mielz e des pejurs 
icil li peilent la barbe e les gernuns 
cascun le fiert yy colps de son puign 
ben le batirent a fuz e a bastuns 
e si li metent el col un caeignun 
si l encaeinent altresi cum un urs 
sur un sumer l unt mis a deshonor 
tant le guardent que l rendent a charlun 
halt sunt li pui e tenebrus e grant 
li val parfunt e les ewes curant 
sunent cil graisle e derere e devant 
e tuit rachatent encuntre l olifant 
li empereres chevalchet ireement 
e li franceis curucus e dolent 
n i ad celoi n i plurt e se dement 
e deu qu il guarisset rollant 
josque il vengent el camp cumunement 
ensembl od lui i ferrunt veirement 
de co qui calt car ne lur valt nient 
demurent trop n i poedent estre a tens 
par grant irur chevalchet li reis charles 
desur sa brunie li gist sa blanche barbe 
puignent ad ait tuit li barun de france 
n i ad icel ne demeint irance 
que il ne sunt a rollant le cataigne 
ki se cumbat as sarrazins d espaigne 
si est blecét ne quit que anme i remaigne 
deus quels seisante humes i ad en sa cumpaigne 
unches meillurs n en out reis ne 
rollant reguardet es munz e es lariz 
de cels de france i veit tanz morz gesir 
e il les pluret cum chevaler gentill 
' seignors barons de vos ait deus mercit 
tutes vos anmes otreit il pareis 
en seintes flurs il les facet gesir 
meillors vassals de vos unkes ne vi 
si lungement tuz tens m avez servit 
a oes carlon si granz pais cunquis 
li empereres tant mare vos nurrit 
tere de france mult estes dulz pais 
oi desertét a tant rubostl exill 
barons franceis pur mei vos vei murir 
je ne vos pois tenser ne guarantir 
ait vos deus ki unkes ne mentit 
oliver frere vos ne dei jo faillir 
de doel murra se altre ne m ocit 
sire cumpainz alum i referir " 
li quens rollant el champ est repairét 
tient durendal cume vassal i fiert 
faldrun de pui i ad parmi trenchét 
e yy de tuz les melz preisez 
jamais n iert home plus se voeillet venger 
si cum li cerfs s en vait devant les chiens 
devant rollant si s en fuient paiens 
dist l arcevesque ' asez le faites ben 
itel valor deit aveir chevaler 
ki armes portet e en bon cheval set 
en bataill deit estre forz e fiers 
u altrement ne valt yy deners 
einz deit monie estre en un de cez mustiers 
si prierat tuz jurz por noz peccez " 
respunt rollant ' ferez ne s esparignez " 
a icest mot l unt francs recumencét 
mult grant damage i out de chrestiens 
home ki co set que ja n avrat prisun 
en tel bataille fait grant defension 
pur co sunt francs si fiers cume leuns 
as vus marsilie en guise de barunt 
siet el cheval qu il apelet gaignun 
brochet le ben si vait ferir bevon 
icil ert sire de belne e de digun 
l escut li freint e l osberc li derumpt 
que mort l abat seinz altre descunfisun 
puis ad ocis yvoeries e ivon 
ensembl od els gerard de russilun 
li quens rollant ne li est gaires loign 
dist al paien ' damnesdeus mal te duinst 
a si grant tort m ociz mes cumpaignuns 
colp en avras einzque nos departum 
e de m espee enquoi savras le nom " 
vait le ferir en guise de baron 
trenchét li ad li quens le destre poign 
puis prent la teste de jurfaleu le blund 
icil ert filz al rei marsiliun 
paien escrient ' aie nos mahum 
li nostre deu vengez nos de carlun 
en ceste tere nus ad mis tels feluns 
ja pur murir le camp ne guerpirunt " 
dist l un a l altre ' e car nos en fuiums " 
a icest mot tels yy milie s en vunt 
ki que s rapelt ja n en returnerunt 
de co qui calt se fuit s en est marsilies 
remes i est sis uncles marganices 
ki tint kartagene al frere garmalie 
e ethiope une tere maldite 
la neire gent en ad en sa baillie 
granz unt les nes e lees les oreiles 
e sunt ensemble plus de cinquante milie 
icil chevalchent fierement e a ire 
puis escrient l enseigne paenime 
co dist rollant ' ci recevrums 
e or sai ben n avons guaires a vivre 
mais tut seit fel cher ne se vende primes 
ferez seignurs des espees furbies 
si calengez e voz mors e vos vies 
que dulce france par nus ne seit hunie 
quant en cest camp vendrat carles mi sire 
de sarrazins verrat tel discipline 
cuntre un des noz en truverat morz yy 
ne lesserat que nos ne beneisse " 
quan rollant veit la contredite gent 
ki plus sunt neirs que nen est arrement 
ne n unt de blanc ne mais que sul les denz 
co dist li quens ' or sai jo veirement 
que hoi murrum par le mien escient 
ferez franceis car jo l vos recumenz " 
dist oliver ' dehet ait li plus lenz " 
a icest mot franceis se fierent enz 
quant paien virent que franceis i out poi 
entr els en unt e orgoil e cunfort 
dist l un a l altre ' l empereor ad tort " 
li marganices sist sur un ceval sor 
brochet le ben des esperuns a or 
fiert oliver derere enmi le dos 
le blanc osberc li ad descust el cors 
parmi le piz sun espiet li mist fors 
e dit apres ' un col avez pris fort 
carles li magnes mar vos laissat as porz 
tort nos ad fait nen est dreiz qu il s en lot 
kar de vos sul ai ben vengét les noz " 
oliver sent que a mort est ferut 
tient halteclere dunt li acer fut bruns 
fiert marganices sur l elme a or agut 
e flurs e cristaus en acraventet jus 
trenchet la teste d ici qu as denz menuz 
brandist sun colp si l ad mort abatut 
e dist apres ' paien mal aies tu 
ico ne di que karles n i ait perdut 
ne a muiler ne a dame qu aies veud 
n en vanteras el regne dunt tu fus 
vaillant a un dener que m i aies tolut 
ne fait damage ne de mei ne d altrui " 
apres escriet rollant qu il li aiut 
oliver sent qu il est a mort nasfrét 
de lui venger jamais ne li ert lez 
en la grant presse or i fiert cume ber 
trenchet cez hanstes e cez escuz buclers 
e piez e poinz e seles e costez 
ki lui veist sarrazins desmembrer 
un mort sur altre geter 
de bon vassal li poust remembrer 
l enseigne carle n i volt mie ublier 
' munjoie " escriet e haltement e cler 
rollant apelet sun ami e sun per 
' sire cumpaign a mei car vus justez 
a grant dulor ermes hoi desevrez " 
rollant reguardet oliver al visage 
teint fut e pers desculurét e pale 
li sancs tuz clers parmi le cors li raiet 
encuntre tere en cheent les esclaces 
' deus " dist li quens ' or ne sai jo que face 
sire cumpainz mar fut vostre barnage 
jamais n iert hume ki tun cors cuntrevaillet 
e france dulce cun hoi remendras guaste 
de bons vassals cunfundue e chaiete 
li emperere en avrat grant damage " 
a icest mot sur sun cheval se pasmet 
as vus rollant sur sun cheval pasmét 
e oliver ki est a mort nafrét 
tant ad seinét ki li oil li sunt trublét 
ne loinz ne pres ne poet vedeir si cler 
que poisset nuls hom mortel 
sun cumpaignun cum il l at encontrét 
si l fiert amunt sur l elme a or gemét 
tut li detrenchet d ici qu al nasel 
mais en la teste ne l ad mie adesét 
a icel colp l ad rollant reguardét 
si li demandet dulcement e suef 
' sire cumpain faites le vos de gred 
ja est co rollant ki tant vos soelt amer 
par nule guise ne m aviez desfiét " 
dist oliver ' or vos oi jo parler 
jo ne vos vei veied vus damnedeu 
ferut vos ai car le me pardunez " 
rollant respunt ' jo n ai nient de mal 
jo l vos parduins ici e devant deu " 
a icel mot l un a l altre ad clinét 
par tel amur as les vus desevréd 
oliver sent que la mort l angoisset 
ansdous les oilz en la teste li turnent 
l oie pert e la veue tute 
descent a piet terre se culchet 
durement en halt si reclaimet sa culpe 
cuntre le ciel ambesdous ses mains juintes 
si priet deu que pareis li dunget 
e beneist karlun e france dulce 
sun cumpaignun rollant sur tuz humes 
falt li le coer le helme li embrunchet 
trestut le cors a la tere li justet 
morz est li quens que plus ne se demuret 
rollant li ber le pluret si l duluset 
jamais en tere n orrez plus dolent hume 
or veit rollant que mort est sun ami 
gesir adenz a la tere sun vis 
mult dulcement a regreter le prist 
' sire cumpaign tant mar fustes hardiz 
ensemble avum estét e anz e dis 
ne m fesis mal ne jo ne l te forsfis 
quant tu es dulur est que jo vif " 
a icest mot se pasmet li marchis 
sur sun ceval que cleimet veillantif 
afermét est a ses estreus d or fin 
quel part qu il alt ne poet mie chair 
ainzque rollant se seit aperceut 
de pasmeisuns guariz ne revenuz 
mult grant damage li est apareut 
morz sunt franceiz tuz les i ad perdut 
senz l arcevesque e senz gualter de l hum 
repairez est des muntaignes jus 
a cels d espaigne mult s i est cumbatuz 
mort sunt si hume si s unt paiens vencut 
voeillet o nun desuz cez vals s en fuit 
si reclaimet rollant qu il li aiut 
' e gentilz quens vaillanz hom u ies tu 
unkes nen oi pour la u tu fus 
co est gualter ki cunquist maelgut 
li nies droun al vieill e al canut 
pur vasselage suleie estre tun drut 
ma hanste est fraite e percét mun escut 
e mis osbercs desmailét e rumput 
parmi le cors hot une lance ferut 
sempres murrai mais cher me sui vendut " 
a icel mot l at rollant entendut 
le cheval brochet si vient poignant vers lui 
rollant ad doel si fut maltalentifs 
en la grant presse cumencet a ferir 
de cels d espaigne en ad mort yy 
e gualter yy e l arcevesque yy 
dient paien ' feluns humes ad ci 
guardez seignurs qu il n en algent vif 
tut par seit fel ki n es vait envair 
e recreant ki les lerrat " 
dunc recumencent e le hu e le cri 
de tutes parz le revunt envair 
li quens rollant fut noble guerrer 
gualter de hums est bien bon chevaler 
li arcevesques prozdom e essaiét 
li uns ne volt l altre nient laisser 
en la grant presse i fierent as paiens 
mil sarrazins i descendent a piet 
e a cheval sunt yy millers 
men escientre n es osent aproismer 
il lor lancent e lances e espiez 
e wigres e darz e murseras e agiez e gieser 
as premers colps i unt ocis gualter 
turpins de reins tut sun escut percét 
quassét sun elme si l unt nasfrét el chef 
e sun osberc rumput e desmailét 
parmi le cors nasfrét de yy espiez 
dedesuz lui ocient sun destrer 
or est grant doel quant l arcevesque chiet 
turpins de reins quant se sent abatut 
de yy espiez parmi le cors ferut 
isnelement li ber resailit sus 
rollant reguardet puis si li est curut 
e dist un mot ' ne sui mie vencut 
ja bon vassal nen ert vif recreut " 
il trait almace s espee de acer brun 
en la grant presse mil colps i fiert e plus 
puis le dist carles qu il n en esparignat nul 
tels yy cens i troevet entur lui 
alquanz nafrez alquanz parmi ferut 
si out d icels ki les chefs unt perdut 
co dit la geste e cil ki el camp fut 
li ber gilie por qui deus fait vertuz 
e fist la chartre el muster de loum 
ki tant ne set ne l ad prod entendut 
li quens rollant gentement se cumbat 
mais le cors ad tressuét e mult chalt 
en la teste ad e dulor e grant mal 
rumput est li temples por co que il cornat 
mais saveir volt se charles i vendrat 
trait l olifan fieblement le sunat 
li emperere s estut si l escultat 
' seignurs " dist il ' mult malment nos vait 
rollant mis nies hoi cest jur nus defalt 
jo oi al corner que guaires ne vivrat 
ki estre i voelt isnelement chevalzt 
sunez vos grasles tant que en cest ost ad " 
seisante milie en i cornent si halt 
sunent li munt e respondent li val 
paien l entendent ne l tindrent mie en gab 
dit l un a l altre ' karlun avrum nus ja " 
dient paien ' l emperere repairet 
de cels de france oez suner les graisles 
se carles vient de nus i avrat perte 
se xm vit nostre guere renovelet 
perdud avuns espaigne nostre tere " 
tels yy cenz s en asemble a helmes 
e des meillors ki el camp quient estre 
a rollant rendent un estur fort e pesme 
or ad li quens endreit sei asez que faire 
li quens rollant quant il les veit venir 
tant se fait fort e fiers e maneviz 
ne lur lerat tant cum il serat vif 
siet el cheval qu om cleimet veillantif 
brochet le bien des esperuns d or fin 
en la grant presse les vait tuz envair 
ensembl od lui arcevesques turpin 
dist l un a l altre ' ca vus traiez ami 
de cels de france les corns avuns oit 
carles repairet li reis poesteifs " 
li quens rollant unkes n amat cuard 
ne orguillos ne malvais hume de male part 
ne chevaler se il ne fust bon vassal 
li arcevesques turpin en apelat 
' sire a pied estes e jo sui a ceval 
pur vostre amur ici prendrai estal 
ensemble avruns e le ben e le mal 
ne vos lerrai pur nul hume de car 
encui rendruns a paiens cest asalt 
les colps des mielz cels sunt de durendal " 
dist l arcevesque ' fel seit ki ben n i ferrat 
carles repairet ki ben nus vengerat " 
paien dient ' si mare fumez nez 
cum jurz nus est hoi ajurnez 
perdut avum nos seignurs e nos pers 
carles repeiret od sa grant ost li ber 
de cels de france odum les graisles clers 
grant est la noise de ' munjoie " escrier 
li quens rollant est de tant grant fiertet 
ja n ert vencut pur nul hume carnel 
lancuns a lui puis si l laissums ester " 
e il si firent darz e wigres asez 
espiez e lances e museraz enpennez 
l escut rollant unt frait e estroét 
e sun osberc rumput e desmailét 
mais enz el cors ne l unt mie adesét 
mais veillantif unt en yy lius nafrét 
desuz le cunte si l i unt mort laissét 
paien s en fuient puis si l laisent ester 
li quens rollant i est remes a pied 
paien s en fuient curucus e irez 
envers espaigne tendent de l espleiter 
li quens rollant n es ad dunt encalcer 
perdut i ad veillantif sun destrer 
voellet o nun remes i est a piet 
a l arcevesque turpin alat aider 
sun elme ad or li deslacat del chef 
si li tolit le blanc osberc leger 
e sun blialt li ad tut detrenchét 
en ses granz plaies les pans li ad butét 
cuntre sun piz puis si l ad enbracét 
sur l erbe verte puis l at suef culchét 
mult dulcement li ad rollant preiét 
' e gentilz hom car me dunez cunget 
nos cumpaignuns que oumes tanz chers 
or sunt il morz n es i devuns laiser 
jo es voell aler querre e entercer 
dedevant vos juster e enrenger " 
dist l arcevesque ' alez e repairez 
cist camp est vostre mercit deu mien " 
rollant s en turnet par le camp vait tut suls 
cercet les vals e si cercet les munz 
iloec truvat gerin e gerer sun cumpaignun 
e si truvat berenger e attun 
iloec troevat anseis e sansun 
truvat gerard le veill de russillun 
par uns e uns les ad pris le barun 
a l arcevesque en est venuz a tut 
si s mist en reng dedevant ses genuilz 
li arcevesque ne poet muer n en plurt 
lievet sa main fait sa 
apres ad dit ' mare fustes seignurs 
tutes vos anmes ait deus li glorius 
en pareis les metet en flurs 
la meie mort me rent si anguissus 
ja ne verrai le riche empereur " 
rollant s en turnet le camp vait recercer 
sun cumpaignun ad truvét oliver 
encuntre sun piz estreit l ad enbracét 
si cum il poet a l arcevesques en vent 
sur un escut l ad as altres culchét 
e l arcevesque les ad asols e seignét 
idunc agreget le doel e la pitet 
co dit rollant ' bels cumpainz oliver 
vos fustes fils al duc reiner 
ki tint la marche del val de runers 
pur hanste freindre e pur escuz peceier 
pur orgoillos veincre e esmaier 
e pur prozdomes tenir e cunseiller 
e pur glutun veincre e esmaier 
en nule tere n ad meillor chevaler " 
li quens rollant quant il veit mort ses pers 
e oliver qu il tant poeit amer 
tendrur en out cumencet a plurer 
en sun visage fut mult desculurer 
si grant doel out que mais ne pout ester 
voeillet o nun a tere chet pasmét 
dist l arcevesque ' tant mare fustes ber " 
li arcevesques quant vit pasmer rollant 
dunc out tel doel unkes mais n out si grant 
tendit sa main si ad pris l olifan 
en rencesvals ad un ewe curant 
aler i volt si n durrat a rollant 
sun petit pas s en turnet cancelant 
il est si fieble qu il ne poet en avant 
n en ad vertut trop ad perdut del sanc 
einzque om alast un sul arpent de camp 
falt li le coer si est chaeit avant 
la sue mort l i vait mult angoissant 
li quens rollant revient de pasmeisuns 
sur piez se drecet mais il ad grant dulur 
guardet aval e si guardet amunt 
sur l erbe verte ultre ses cumpaignuns 
la veit gesir le nobilie barun 
co est l arcevesque que deus mist en sun num 
cleimet sa culpe se reguardet amunt 
cuntre le ciel amsdous ses mains ad juinz 
si priet deu que pareis li duinst 
par granz batailles e par mult bels sermons 
cuntre paiens fut tuz tens campiuns 
deus li otreit la sue seinte beneicun 
li quens rollant veit l a tere 
defors sun cors veit gesir la buele 
desuz le frunt li buillit la cervele 
desur sun piz entre les dous furceles 
cruisiedes ad ses blanches les beles 
forment le pleignet a la lei de sa tere 
' e gentilz hom chevaler de bon aire 
hoi te cumant al glorius celeste 
jamais n ert hume plus volenters le serve 
des les apostles ne fut hom tel prophete 
pur lei tenir e pur humes atraire 
ja la vostre anme nen ait sufraite 
de pareis li seit la porte uverte " 
co sent rollant que la mort li est pres 
par les oreilles fors se ist la cervel 
de ses pers priet deu qu es apelt 
e pois de lui a l angle gabriel 
prist l olifan que reproce n en ait 
e durendal s espee en l altre main 
d un arcbaleste ne poet traire un quarrel 
devers espaigne en vait en un guaret 
muntet sur un tertre desuz un arbre bele 
quatre perruns i ad de marbre faite 
sur l erbe verte si est caeit envers 
la s est pasmét kar la mort li est pres 
halt sunt li pui e mult halt les arbres 
quatre perruns i ad luisant de marbre 
sur l erbe verte li quens rollant se pasmet 
uns sarrazins tute veie l esguardet 
si se feinst mort si gist entre les altres 
del sanc luat sun cors e sun visage 
met sei en piez e de curre s astet 
bels fut e forz e de grant vasselage 
par sun orgoill cumencet mortel rage 
rollant saisit e sun cors e ses armes 
e dist un mot ' vencut est li nies carles 
iceste espee porterai en arabe " 
en li quens s apercut alques 
co sent rollant que s espee li tolt 
uvrit les oilz si li ad dit un mot 
' men escientre tu n ies mie des noz " 
tient l olifan que unkes perdre ne volt 
si l fiert en l elme ki gemmét fut a or 
fruisset l acer e la teste e les os 
amsdous les oilz del chef li ad mis fors 
jus a ses piez si l ad tresturnét mort 
apres li dit ' culvert paien cum fus unkes si os 
que me saisis ne a dreit ne a tort 
ne l orrat hume ne t en tienget por fol 
fenduz en est mis olifans el gros 
caiuz en est li cristals e li ors " 
co sent rollant la veue ad perdue 
met sei sur piez quanqu il poet s esvertuet 
en sun visage sa culur ad perdue 
dedevant lui ad une perre byse 
yy colps i fiert par doel e par rancune 
cruist li acers ne freint n esgruignet 
' e " dist li quens ' sainte marie aiue " 
e durendal bone si mare fustes 
quant jo mei perd de vos n en ai mais cure 
tantes batailles en camp en ai vencues 
e tantes teres larges escumbatues 
que carles tient ki la barbe ad canue 
ne vos ait hume ki pur altre fuiet 
mult bon vassal vos ad lung tens tenue 
jamais n ert tel en france l asolue " 
rollant ferit el perrun de sardonie 
cruist li acers ne briset ne n esgrunie 
quant il co vit que n en pout mie freindre 
a sei meisme la cumencet a pleindre 
' e durendal cum es bele e clere e blanche 
cuntre soleill si luises e reflambes 
carles esteit es vals de moriane 
quant deus del cel li mandat par sun angle 
qu il te dunast a un cunte cataignie 
dunc la me ceinst li gentilz reis li magnes 
jo l en conquis namon e bretaigne 
si l en conquis e peitou e le maine 
jo l en conquis normendie la franche 
si l en conquis provence e equitaigne 
e lumbardie e trestute romaine 
jo l en conquis baiver e tute flandres 
e burguigne e trestute puillanie 
costentinnoble dunt il out la fiance 
e en saisonie fait il co qu il demandet 
jo l en conquis e escoce e vales islonde 
e engletere que il teneit sa cambre 
cunquis l en ai pais e teres tantes 
que carles tient ki ad la barbe blanche 
pur ceste espee ai dulor e pesance 
mielz voeill murir qu entre paiens remaigne 
deus perre n en hunir france " 
rollant ferit en une perre bise 
plus en abat que jo ne vos sai dire 
l espee cruist ne fruisset ne brise 
cuntre ciel amunt est resortie 
quant veit li quens que ne la freindrat mie 
mult dulcement la pleinst a sei meisme 
' e durendal cum es bele e seintisme 
en l oriét punt asez i ad reliques 
la dent seint perre e del sanc seint basilie 
e des chevels mun seignor seint denise 
del vestement i ad seinte marie 
il nen est dreiz que paiens te baillisent 
de chrestiens devez estre servie 
ne vos ait hume ki facet cuardie 
mult larges teres de vus avrai cunquises 
que carles tent ki la barbe ad flurie 
e li empereres en est ber e riches " 
co sent rollant que la mort le tresprent 
devers la teste sur le quer li descent 
desuz un pin i est alét curant 
sur l erbe verte s i est culchét adenz 
desuz lui met s espee e l olifan ensu met 
turnat sa teste vers la paiene gent 
pur co l at fait que il voelt veirement 
que carles diet e trestute sa gent 
li gentilz quens qu il fut mort cunquerant 
cleimet sa culpe e menut e suvent 
pur ses pecchez deu recleimet en puroffrid lo guant 
co sent rollant de sun tens n i ad plus 
devers espaigne est en un pui agut 
a l une main si ad sun piz batud 
' deus meie culpe vers les tues vertuz 
de mes pecchez des granz e des menuz 
que jo ai fait des l ure que nez fui 
tresqu a cest jur que ci sui consout " 
sun destre guant en ad vers deu tendut 
angles del ciel i descendent a lui 
li quens rollant se jut desuz un pin 
envers espaigne en ad turnét sun vis 
de plusurs choses a remembrer li prist 
de tantes teres cum li bers cunquist 
de dulce france des humes de sun lign 
de carlemagne sun seignor ki l nurrit 
ne poet muer n en plurt e ne suspirt 
mais lui meisme ne volt mettre en ubli 
cleimet sa culpe si priet deu mercit 
' veire patene ki unkes ne mentis 
seint lazaron de mort resurrexis 
e daniel des leons guaresis 
guaris de mei l anme de tuz perilz 
pur les pecchez que en ma vie fis " 
sun destre guant a deu en puroffrit 
seint gabriel de sa main l ad pris 
desur sun braz teneit le chef enclin 
juntes ses mains est alét a sa fin 
deus tramist sun angle cherubin 
e seint michel del peril 
ensembl od els sent gabriel i vint 
l anme del cunte portent en pareis 
morz est rollant deus en ad l anme es cels 
li emperere en renceval parvient 
il nen i ad ne veie ne senter 
ne voide tere ne alne plein pied 
que il n i ait o franceis o paien 
carles escriet ' u estes vos bels nies 
u est l arcevesque e li quens oliver 
u est gerins e sis cumpainz gerers 
u est otes e li quens berengers 
ive e ivorie que jo aveie tant chers 
que est devenuz li guascuinz engeler 
sansun li dux e anseis li bers 
u est gerard de russilun li veilz 
li yy per que jo aveie laisét " 
de co qui chelt quant nul n en respundiet 
' deus " dist li reis ' tant me pois esmaer 
que jo ne fui a l estur cumencer " 
tiret sa barbe cum hom ki est irét 
plurent des oilz si baron chevaler 
encuntre tere se pasment yy millers 
naimes li dux en ad mult grant pitet 
il n en i ad chevaler ne barun 
que de pitet mult durement ne plurt 
plurent lur filz lur freres lur nevolz 
e lur amis e lur liges seignurs 
encuntre tere se pasment li plusur 
naimes li dux d ico ad fait que proz 
tuz premereins l ad dit l empereur 
' veez avant de dous liwes de nus 
veer puez les granz chemins puldruns 
que qu asez i ad de la gent paienur 
car chevalchez vengez ceste dulor 
e deus " dist carles ' ja sunt il ja si luinz 
cunselez mei e dreit e honur 
de france dulce m unt tolud la flur " 
li reis cumandet gebuin e otun 
tedbalt de reins e le cunte milun 
' guardez le champ e les vals e les munz 
lessez gesir les morz tut issi cun il sunt 
que n i adeist ne beste ne lion 
ne n i adeist esquier ne garcun 
jo vus defend que n i adeist nuls hom 
josque deus voeile que en cest camp revengum " 
e cil respundent dulcement par amur 
' dreiz emperere cher sire si ferum " 
mil chevaler i retienent des lur 
li empereres fait ses graisles suner 
puis si chevalchet od sa grant ost li ber 
de cels d espaigne unt lur les dos turnez 
tenent l enchalz tuit en sunt cumunel 
quant veit li reis le vespres decliner 
sur l erbe verte descent li reis en un pred 
culchet sei a tere si priet damnedeu 
que li soleilz facet pur lui arester 
la nuit targer e le jur demurer 
ais li un angle ki od lui soelt parler 
isnelement si li ad comandét 
' charle chevalche car tei ne faudrat clartet 
la flur de france as perdut co set deus 
venger te poez de la gent criminel " 
a icel mot est l emperere muntét 
pur karlemagne fist deus vertuz mult granz 
car li soleilz est remes en estant 
paien s en fuient ben les chalcent franc 
en val tenebrus la les vunt ateignant 
vers sarraguce les enchalcent franc 
a colps pleners les en vunt ociant 
tolent lur veies e les chemins plus granz 
l ewe de sebre el lur est dedevant 
mult est parfunde e curant 
il n en i ad barge ne drodmund ne caland 
paiens recleiment un lur deu tervagant 
puis saillent enz mais il n i unt guarant 
li adubez en sunt li plus pesant 
envers les funz s en turnerent alquanz 
li altre en vunt cuntreval flotant 
li miez guariz en unt boud itant 
tuz sunt neiez par merveillus ahan 
franceis escrient ' mare fustes rollant " 
quant carles veit que tuit sunt mort paiens 
alquanz ocis e li plusur neiét 
mult grant eschec en unt si chevaler 
li gentilz reis descendut est a piet 
culchet sei a tere si n ad deu graciét 
quant il se drecet li soleilz est culchét 
dist l emperere ' tens est del herberger 
en rencesvals est tart del repairer 
nos chevals sunt e las e ennuiez 
tolez lur les seles le freins qu il unt es chefs 
e par cez prez les leisez refreider " 
respundent franc ' sire vos dites bien " 
li emperere ad prise sa herberge 
franceis descendent en la tere deserte 
a lur chevals unt toleites les seles 
les freins a or e metent jus les testes 
livrent lur prez asez i ad fresche herbe 
d altre cunreid ne lur poeent plus faire 
ki mult est las il se dort cuntre tere 
icele noit n unt unkes escalguaite 
li emperere s est culcét en un pret 
sun grant espiet met a sun chef li ber 
icele noit ne se volt il desarmer 
si ad vestut sun blanc osberc sasfrét 
laciét sun elme ki est a or gemmét 
ceinte joiuse unches ne fut sa per 
ki cascun jur muet yy clartez 
asez savum de la lance parler 
dunt nostre sire fut en la cruiz nasfrét 
carles en ad la mure mercit deu 
en l orét punt l ad faite manuvrer 
pur ceste honur e pur ceste bontet 
li nums joiuse l espee fut dunét 
baruns franceis ne l deivent ublier 
enseigne en unt de ' munjoie " crier 
pur co n es poet nule gent cuntrester 
clere est la noit e la lune luisante 
carles se gist mais doel ad de rollant 
e d oliver li peiset mult forment 
des yy pers e de la franceise gent 
en rencesvals ad laisét morz sanglenz 
ne poet muer n en plurt e n es dement 
e priet deu qu as anmes seit guarent 
las est li reis kar la peine est mult grant 
endormiz est ne pout mais en avant 
par tuz les prez or se dorment li franc 
n i ad cheval ki puisset ester en estant 
ki herbe voelt il la prent en gisant 
mult ad apris ki bien conuist ahan 
karles se dort cum hume traveillét 
seint gabriel li ad deus enveiét 
l empereur li cumandet a guarder 
li angles est tute noit a sun chef 
par avisiun li ad anunciét 
d une bataille ki encuntre lui ert 
senefiance l en demustrat mult gref 
carles guardat amunt envers le ciel 
veit les tuneires e les venz e les giels 
e les orez les merveillus tempez 
e fous e flambes i est apareillez 
isnelement sur tute sa gent chet 
ardent cez hanstes de fraisne e de pumer 
e cez escuz jesqu as bucles d or mier 
fruisez cez hanstes de cez trenchanz espiez 
cruissent osbercs e cez helmes d acer 
en grant dulor i veit ses chevalers 
urs e leuparz les voelent puis manger 
serpenz e guivres dragun e averser 
grifuns i ad plus de trente millers 
n en i ad cel a franceis ne s agiet 
e franceis crient ' carlemagne aidez " 
li reis en ad e dulur e pitet 
aler i volt mais il ad desturber 
devers un gualt uns granz leons li vint 
mult par ert pesmes e orguillus e fiers 
sun cors meismes i asalt e requert 
e prenent sei a braz ambesdous por loiter 
mais co ne set li quels abat ne quels chiet 
li emperere n est mie esveillét 
apres icel li vien un altre avisiun 
qu il ert en france ad ais a un perrun 
en dous chaeines si teneit un brohun 
devers ardene veeit venir yy urs 
cascun parolet altresi cume hum 
diseient li ' sire rendez le nus 
il nen est dreiz que il seit mais od vos 
nostre parent devum estre a sucurs " 
de sun paleis vers les altres acurt 
entre les altres asaillit le greignur 
sur l erbe verte ultre ses cumpaignuns 
la vit li reis si merveillur estur 
mais co ne set li quels veint ne quels nun 
li angles deu co ad mustrét al barun 
carles se dort tresqu al demain al cler jur 
li reis marsilie s en fuit en sarraguce 
suz un olive est descendut en l umbre 
s espee rent e sun elme e sa bronie 
sur la verte herbe mult laidement se culcet 
la destre main ad perdue trestute 
del sanc qu en ist se pasmet e angoiset 
dedevant lui sa muiller bramimunde 
pluret e criet mult forment se doluset 
ensembl od li plus de yy mil humes 
si maldient carlun e france dulce 
ad apolin en curent en une crute 
tencent a lui laidement le despersunent 
' e malvais deus por quei nus fais tel hunte 
cest nostre rei por quei lessas cunfundre 
ki mult te sert maivais luer l en dunes " 
puis si li tolent se sceptre e sa curune 
par les mains le pendent sur une culumbe 
entre lur piez a tere le tresturnent 
a granz bastuns le batent e defruisent 
e tervagan tolent sun escarbuncle 
e mahumet enz en un fosset butent 
e porc e chen le mordent e defulent 
de paismeisuns en est venuz marsilies 
fait sei porter en sa cambre voltice 
plusurs culurs i ad peinz e escrites 
e bramimunde le pluret la reine 
trait ses chevels si se cleimet caitive 
a l altre mot mult haltement s escriet 
' e sarraguce cum ies oi desguarnie 
del gentil rei ki t aveit en baillie 
li nostre deu i unt fait felonie 
ki en bataille oi matin le faillirent 
li amiralz i ferat cuardie 
s il ne cumbat a cele gent hardie 
ki si sunt fiers n unt cure de lur vies 
li emperere od la barbe flurie 
vasselage ad e mult grant estultie 
s il ad bataille il ne s en fuirat mie 
mult est grant doel que n en est ki l ociet " 
li emperere par sa grant poestet 
yy anz tuz plens ad en espaigne estét 
prent i chastels e alquantes citez 
li reis marsilie s en purcacet asez 
al premer an fist ses brefs seieler 
en babilonie baligant ad mandét 
co est l amiraill le viel d antiquitet 
tut survesquiet e virgilie e omer 
en sarraguce alt sucurre li ber 
s il ne l fait il guerpirat ses deus 
e tuz ses ydeles que il soelt adorer 
si recevrat sainte chrestientet 
a charlemagne se vuldrat acorder 
e cil est loinz si ad mult demurét 
mandet sa gent de yy regnez 
ses granz drodmunz en ad fait aprester 
eschiez e barges e galies e nefs 
suz alixandre ad un port juste mer 
tut sun navilie i ad fait aprester 
co est en mai al premer jur d ested 
tutes ses oz ad empeintes en mer 
granz sunt les oz de cele gent averse 
siglent a fort e nagent e guvernent 
en sum cez maz e en cez altes vernes 
asez i ad carbuncles e lanternes 
la sus amunt pargetent tel luiserne 
par la noit la mer en est plus bele 
e cum il vienent en espaigne la tere 
tut li pais en reluist e esclairet 
jesqu a marsilie en parvunt les noveles 
gent paienor ne voelent cesser unkes 
issent de mer venent as ewes dulces 
laisent marbrose e si laisent marbrise 
par sebre amunt tut lur naviries turnent 
asez i ad lanternes e carbuncles 
tute la noit mult grant clartet lur dunent 
a icel jur venent a sarraguce 
clers est li jurz e li soleilz luisant 
li amiralz est issut del calan 
espaneliz fors le vait adestrant 
yy reis apres le vunt siwant 
cuntes e dux i ad ben ne sai quanz 
suz un lorer ki est enmi un camp 
sur l erbe verte getent un palie blanc 
un faldestoed i unt mis d olifan 
desur s asiet li paien baligant 
tuit li altre sunt remes en estant 
li sire d els premer parlat avant 
' oiez ore franc chevaler vaillant 
carles li reis l emperere des francs 
ne deit manger se jo ne li cumant 
par tute espaigne m at fait guere mult grant 
en france dulce li voeil aler querant 
ne finerai en trestut mun vivant 
josqu il seit mort u tut vif recreant " 
sur sun genoill en fiert sun destre guant 
puisqu il l ad dit mult s en est afichét 
que ne lairat pur tut l or desuz ciel 
que il ad ais o carles soelt plaider 
si hume li loent si li unt cunseillét 
puis apelat dous de ses chevalers 
l un clarifan e l altre clarien 
' vos estes filz al rei maltraien 
ki messages soleit faire volonters 
jo vos cumant qu en sarraguce algez 
marsiliun de meie part li nunciez 
cuntre franceis li sui venut aider 
se jo truis o mult grant bataille i ert 
si l en dunez cest guant ad or pleiét 
el destre poign si li faites chalcer 
si li portez cest d or mer 
e a mei venget pur reconoistre sun feu 
en france irai pur carles guerreier 
s en ma mercit ne se culzt a mes piez 
e ne guerpisset la lei de chrestiens 
jo li toldrai la corrune del chef " 
paien respundent ' sire mult dites bien " 
dist baligant ' car chevalchez barun 
l un port le guant li altre le bastun " 
e cil respundent ' cher sire si ferum " 
tant chevalcherent que en sarraguce sunt 
passent yy portes traversent yy punz 
tutes les rues u li burgeis estunt 
cum il aproisment en la citet amunt 
vers le paleis oirent grant fremur 
asez i ad de cele gent paienur 
plurent e crient demeinent grant dolor 
pleignent lur deus tervagan e mahum 
e apollin dunt il mie n en unt 
dist cascuns a l altre ' caitifs que devendrum 
sur nus est venue male confusiun 
perdut avum le rei marsiliun 
li quens rollant li trenchat ier le destre poign 
nus n avum mie de jurfaleu le blunt 
trestute espaigne iert hoi en lur bandun " 
li dui message descendent al perrun 
lur chevals laisent dedesuz un olive 
dui sarrazin par les resnes les pristrent 
e li message par les mantels se tindrent 
puis sunt muntez sus el paleis altisme 
cum il entrent en la cambre voltice 
par bel amur malvais saluz li firent 
' cil mahumet ki nus ad en baillie 
e tervagan e apollin nostre sire 
salvent le rei e guardent la reine " 
dist bramimunde ' or oi mult grant folie 
cist nostre deu sunt en recreantise 
en rencesval vertuz firent 
noz chevalers i unt lessét ocire 
cest mien seignur en bataille faillirent 
le destre poign ad perdut n en ad mie 
si li trenchat li quens rollant li riches 
trestute espaigne avrat carles en baillie 
que devendrai duluruse caitive 
e lasse que n en ai un hume ki m ociet 
dist clarien ' dame ne parlez mie itant 
messages sumes al paien baligant 
marsiliun co dit serat guarant 
si l en enveiet sun bastun e sun guant 
en sebre avum yy milie calant 
eschiez e barges e galees curant 
drodmunz i ad ne vos sai dire quanz 
li amiralz est riches e puisant 
en france irat carlemagne querant 
rendre le quidet u mort o recreant " 
dist bramimunde ' mar en irat itant 
plus pres d ici purrez truver les francs 
en ceste tere ad estéd ja yy anz 
li emperere est ber e cumbatant 
meilz voel murir que ja fuiet de camp 
suz ciel n ad rei qu il prist a un enfant 
carles ne creint nuls hom ki seit vivant 
laissez co ester " dist marsilies li reis 
dist as messages ' seignurs parlez a mei 
ja veez vos que a mort sui destreit 
jo si nen ai filz ne fille ne heir 
un en aveie cil fut ocis her seir 
mun seignur dites qu il me vienge veeir 
li amiraill ad en espaigne dreit 
quite li cleim se il la voelt aveir 
puis la defendet encuntre li franceis 
vers carlemagne li durrai bon conseill 
cunquis l avrat d oi cest jur en un meis 
de sarraguce les clefs li portereiz 
pui li dites il n en irat s il me creit " 
cil respundent ' sire vus dites veir " 
co dist marsilie ' carles l emperere 
mort m ad mes hommes ma tere deguastee 
e mes citez fraites e violees 
il jut anuit sur cel ewe de sebre 
jo ai cunté n i ad mais que yy liwes 
l amirail dites que sun host i amein 
par vos li mand bataille i seit justee 
de sarraguce les clefs li ad livrees 
li messager ambedui l enclinerent 
prenent a cel mot s en turnerent 
li dui message es chevals sunt muntét 
isnelement issent de la citet 
a l amiraill en vunt esfreedement 
de li presentent les cles 
dist baligant ' que avez vos truvét 
u est marsilie quo jo aveie mandét " 
dist clarien ' il est a mort nasfrét 
li emperere fut ier as porz passer 
si s en vuolt en dulce france aler 
par grant honur se fist rereguarder 
li quens rollant i fut remes sis nies 
e oliver e tuit li yy per 
de cels de france yy milie adubez 
li reis marsilie s i cumbatit li bers 
il e rollant el camp furent remes 
de durendal li dunat un colp tel 
le destre poign li ad del cors sevrét 
sun fils ad mort qu il tant suleit amer 
e li baron qu il i out amenét 
fuiant s en vint qu il n i pout mes ester 
li emperere l ad enchacét asez 
li reis vos mandet que vos le sucurez 
quite vus cleimet d espaigne le regnet " 
e baligant cumencet a penser 
si grant doel ad por poi qu il n est desvét 
' sire amiralz " dist clariens 
' en rencesvals une bataille out ier 
morz est rollant e li quens oliver 
li yy per que carles aveit tant cher 
de lur franceis i ad mort yy millers 
li reis marsilie le destre poign i perdit 
e l emperere asez l ad enchalcét 
en ceste tere n est remes chevaler 
ne seit ocis o en sebre neiét 
desur la rive sunt frances herbergiez 
en cest pais nus sunt tant aproeciez 
se vos volez li repaires ert grefs " 
e baligant le reguart en ad fiers 
en sun curage en est jous e liet 
del faldestod se redrecet en piez 
puis escriet ' baruns ne vos targez 
eissez des nefs muntez si chevalciez 
s or ne s en fuit karlemagne li veilz 
li reis marsilie enqui serat vengét 
pur sun poign destre l en liverai le " 
paien d arabe des nefs se sunt eissut 
puis sunt muntez es chevals e es muls 
si chevalcherent que fereient il plus 
li amiralz ki trestuz les esmut 
si n apelet gemalfin un sun drut 
' jo te cumant de tutes mes oz l aunade " 
puis en un sun destrer brun est munté 
ensembl od lui emmeinet yy dux 
tant chevalchat qu en saraguce fut 
a un perron de marbre est descenduz 
e quatre cuntes l estreu li unt tenut 
par les degrez el paleis muntet sus 
e bramidonie vient curant cuntre lui 
si li ad dit ' dolente si mare fui 
a itel hunte sire mon seignor ai perdut " 
chet li as piez li amiralz la recut 
sus en la chambre ad doel en sunt venut 
li reis marsilie cum il veit baligant 
dunc apelat dui sarrazin espans 
' pernez m as braz si me drecez en seant " 
al puign senestre ad pris un de ses guanz 
co dist marsilie ' sire reis amiralz 
teres tutes ici rengnes vos rendemas 
e sarraguce e l onur qu i apent 
mei ai perdut e tute ma gent " 
e cil respunt ' tant sy jo plus dolent 
ne pois a vos tenir lung parlement 
jo sai asez que carles ne m atent 
e nepurquant de vos receif le guant " 
al doel qu il ad s en est turnét plurant 
par les degrez jus del paleis descent 
muntet el ceval vient a sa gent puignant 
tant chevalchat qu il est premers devant 
de uns ad altres se vait escriant 
' venez paien car ja s en fuient 
al matin quant primes pert li albe 
esveillez est li emperere carles 
sein gabriel ki de part deu le guarde 
levet sa main sur lui fait sun signacle 
li reis descent si ad rendut ses armes 
si se desarment par tute l ost li altre 
puis sunt muntét par grant vertut chevalchent 
cez veiez lunges e cez chemins mult larges 
si vunt veeir le merveillus damage 
en rencesvals la o fut la bataille 
en rencesvals en est carles venuz 
des morz qu il troevet cumencet a plurer 
dist a franceis ' segnurs le pas tenez 
kar mei meisme estoet avant aler 
pur mun que vuldreie truver 
a eis esteie a une feste anoel 
si se mi vaillant chevaler 
de granz batailles de foz esturs pleners 
d une raisun oi rollant parler 
ja ne ne murreit en estrange regnet 
ne trespassast ses hume e ses pers 
vers lur pais avreit sun chef turnét 
cunquerrantment si finereit li bers " 
plus qu en ne poet un bastuncel jeter 
devant les altres est en un pui muntét 
quant l empereres vait querre sun nevold 
de tantes herbes el pre truvat les flors 
ki sunt vermeilz del sanc de noz barons 
pitet en ad ne poet muer n en plurt 
desuz dous arbres parvenuz est li reis 
les colps rollant conut en treis perruns 
sur l erbe verte veit gesir sun nevuld 
nen est merveille se karles ad irur 
descent a pied aléd i est pleins curs 
entre ses mains ansdous le priest suus 
sur lui se pasmet tant par est anguissus 
li empereres de pasmeisuns revint 
naimes li dux e li quens acelin 
gefrei d anjou e sun frere henri 
prenent le rei si l drecent suz un pin 
guardet a la tere veit sun nevod gesir 
tant dulcement a le prist 
' amis rollant de tei ait deus mercit 
unques nuls hom tel chevaler ne vit 
por granz batailles juster e defenir 
la meie honor est turnét en declin " 
carles se pasmet ne s en pout astenir 
carles li reis se vint de pasmeisuns 
par les mains le tienent yy de ses barons 
guardet a tere vei gesir sun 
cors ad gaillard perdue ad sa culur 
turnez ses oilz mult li sunt tenebros 
carles le pleint par feid e par amur 
' ami rollant deus metet t anme en flors 
en pareis entre les glorius 
cum en espaigne venis mal seignur 
jamais n ert jurn que de tei n aie dulur 
cum decarrat ma force e ma baldur 
n en avrai ja ki sustienget m onur 
suz ciel ne quid aveir ami un sul 
se jo ai parenz n en i ad nul si proz " 
trait ses crignels pleines ses mains amsdous 
cent milie franc en unt si grant dulur 
n en i ad cel ki durement ne plurt 
' ami rollant jo m en irai en france 
cum je serai a loun en ma chambre 
de plusurs regnes vendrunt li hume estrange 
demanderunt u est li quens cataignes 
jo lur dirrai qu il est morz en espaigne 
a grant dulur tendrai puis mun reialme 
jamais n ert jur que ne plur ne n en pleigne 
ami rollant prozdoem juvente bele 
cum jo serai a eis em ma chapele 
vendrunt li hume demanderunt noveles 
je s lur dirrai merveilluses e pesmes 
morz est mis nies ki tant me fist cunquere 
encuntre mei revelerunt li seisne 
e hungre e bugre e tante gent averse 
romain puillain e tuit icil de palerne 
e cil d affrike e cil de califerne 
puis entrerunt mes peines e mes suffraites 
ki guierat mes oz a tel poeste 
quant cil est ki tuz jurz nos cadelet 
e france cum remeines deserte 
si grant doel ai que jo ne vuldreie estre " 
sa barbe blanche cumencet a detraire 
ad ambes mains les chevels de sa teste 
cent milie francs s en pasment cuntre tere 
' ami rollant de tei ait deus mercit 
l anme de tei seit mise en pareis 
ki tei ad mort france ad mis en exill 
si grant dol ai que ne voldreie vivre 
de ma maisnee ki pur mei est ocise 
co duinset deus le filz sainte marie 
einzque jo vienge as maistres porz de sirie 
l anme del cors me seit oi departie 
entre les lur aluee e mise 
e ma car fust delez els enfuie " 
ploret des oilz sa blanche barbe tiret 
e dist dux naimes ' or ad carles grant ire 
sire emperere " co dist gefrei d anjou 
' ceste dolor ne demenez tant fort 
par tut le camp faites querre les noz 
que cil d espaigne en la bataille unt mort 
en un carnel cumandez que hom les port " 
co dist li reis ' sunez en vostre corn " 
gefreid d anjou ad sun greisle sunét 
franceis descendent carles l ad comandét 
tuz lur amis qu il unt morz truvét 
ad un carnel sempres les unt portét 
asez i ad evesques e abez 
munies canonies proveires coronez 
si sunt asols e seignez de part deu 
mirre e timoine i firent alumer 
gaillardement tuz les unt encensez 
a grant honor pois les unt enterrez 
si s unt laisez qu en fereient il el 
li emperere fait rollant costeir 
e oliver e l arcevesque turpin 
devant sei les ad fait tuz uvrir 
e tuz les quers en paile recuillir 
un blanc sarcou de marbre sunt enz mis 
e puis les cors des barons si unt pris 
en quirs de cerf les seignurs unt mis 
ben sunt lavez de piment e de vin 
li reis cumandet tedbalt e gebuin 
milun le cunte e otes le marchis 
' en yy carettes les guiez tres ben " 
bien sunt cuverz d un palie galazin 
venir s en volt li emperere carles 
quant de paiens li surdent les enguardes 
de cels devant i vindrent dui messages 
de l amirail li nuncent la bataille 
' reis orguillos nen est fins que t en alges 
veiz baligant ki apres tei chevalchet 
granz sunt les oz qu il ameinet d arabe 
encoi verrum se tu as vasselage " 
carles li reis en ad prise sa barbe 
si li remembret del doel e damage 
mult fierement tute sa gent reguardez 
puis si s escriet a sa voiz grand e halte 
' barons franceis as chevals e as armes " 
li empereres tuz premereins s adubet 
isnelement ad vestue sa brunie 
lacet sun helme si ad ceinte joiuse 
ki pur soleill sa clartet n en muet 
pent a sun col un escut de biterne 
tient sun espiet si n fait brandir la hanste 
en tencendur sun bon cheval puis muntet 
il le cunquist es guez desuz marsune 
si n getat mort malpalin de nerbone 
laschet la resne mult suvent l esperonet 
fait sun eslais veant cent mil humes 
recleimet deu e l apostle de rome 
par tut le champ cil de france descendent 
plus de cent milie s en adubent ensemble 
guarnemenz unt ki ben lor atalentet 
cevals curanz e lur armes mult gentes 
puis sunt muntez e unt grant science 
s il troevent oi bataille quident rendre 
cil gunfanun sur les helmes lur pendent 
quant carles veit si beles cuntenances 
si n apelat jozeran de provence 
naimon li duc antelme de maience 
' en tels vassals deit hom aveir fiance 
asez est fols ki entr els se 
si arrabiz de venir ne se repentent 
la mort rollant lur quid cherement rendre " 
respunt dux neimes ' e deus le nos cunsente " 
carles apelet rabe e guineman 
co dist li reis ' seignurs jo vos cumant 
seiez es lius oliver e rollant 
l un port l espee e l altre l olifant 
si chevalcez el premer chef devant 
ensembl od vos yy milie de 
de bachelers de noz meillors vaillanz 
apres icels en avrat altretant 
si s guierat gibuins e guinemans " 
naimes li dux e li quens jozerans 
icez echeles ben les vunt ajustant 
s il troevent oi bataille i ert mult grant 
de franceis sunt les premeres escheles 
apres les dous establisent la terce 
en cele sunt li vassal de baivere 
a yy chevalers la preiserent 
ja devers els bataille n ert lessee 
suz cel n ad gent que carles ait plus chere 
fors cels de france ki les regnes cunquerent 
li quens oger li daneis li puinneres 
les guierat kar la cumpaigne est fiere 
treis escheles ad l emperere carles 
naimes li dux puis establist la quarte 
de tels barons qu asez unt vasselage 
alemans sunt e si sunt d alemaigne 
vint milie sunt co dient tuit li altre 
ben sunt guarniz e de chevals e d armes 
ja por murir ne guerpirunt bataille 
si s guierat hermans li dux de trace 
einz i murat que cuardise i facet 
naimes li dux e li quens jozerans 
la quinte eschele unt faite de normans 
yy milie sunt co dient tuit li franc 
armes unt beles e bons cevals curanz 
ja pur murir cil n erent recreanz 
suz ciel n ad gent ki plus poissent en camp 
richard li velz les guierat el camp 
cil i ferrat de sun espiet trenchant 
la siste eschele unt faite de bretuns 
yy milie chevalers od els unt 
icil chevalchent en guise de baron 
peintes lur hanstes fermez lur gunfanun 
le seignur d els est apelét oedun 
icil cumandet le cunte nervelun 
tedbald de reins e le marchis otun 
' guiez ma gent jo vos en faz le dun " 
li emperere ad yy escheles faites 
naimes li dux puis establist la sedme 
de peitevins e des barons d alverne 
yy milie chevalers poeent estre 
chevals unt bons e les armes mult beles 
cil sunt par els en un val suz un tertre 
si s beneist carles de sa main destre 
els guierat jozeranz e godselmes 
e l oidme eschele ad naimes establie 
de flamengs est des barons de frise 
chevalers unt plus de yy milie 
ja devers els n ert bataille guerpie 
co dist li reis ' cist ferunt mun servise " 
entre rembalt e hamon de galice 
les guierunt tut par chevalerie 
entre naimon e jozeran le cunte 
la noefme eschele unt faite de prozdomes 
de loherengs e de cels de borgoigne 
yy milie chevalers unt par cunte 
helmes laciez e vestues lor bronies 
espiez unt forz e les hanstes sunt curtes 
si arrabiz de venir ne demurent 
cil les ferrunt s il a els s abandunent 
si s guierat tierris li dux d argone 
la disme eschele est des baruns de france 
cent milie sunt de noz meillors cataignes 
cors unt gaillarz e fieres cuntenances 
les chefs fluriz e les barbes unt blanches 
osbercs vestuz e lur brunies dubleines 
ceintes espees franceises e d espaigne 
escuz unt genz de multes cunoisances 
puis sunt muntez la bataille demandent 
' munjoie " escrient od els est carlemagne 
gefreid d anjou portet l orieflambe 
seint piere fut si aveit num romaine 
mais de munjoie iloec out pris eschange 
li emperere de sun cheval descent 
sur l erbe verte se est culchét adenz 
turnet sun vis vers le soleill levant 
recleimet deu mult escordusement 
' veire paterne hoi cest jor me defend 
ki guaresis jonas tut veirement 
de la baleine ki en sun cors l aveit 
e esparignas le rei de niniven 
e daniel del merveillus turment 
enz en la fosse des leons o fut enz 
les yy enfanz tut en un fou ardant 
la tue amurs me seit hoi en present 
par ta mercit se tei plaist me cunsent 
que mun nevold pois venger rollant " 
cum ad orét si se drecet en estant 
seignat sun chef de la vertut poisant 
muntet li reis en sun cheval curant 
l estreu li tindrent neimes e jocerans 
prent sun escut e sun espiet trenchant 
gent ad le cors gaillart e ben seant 
cler le visage e de bon cuntenant 
puis si chevalchet mult aficheement 
sunent cil greisle e derere e devant 
sur tuz les altres bundist li olifant 
plurent franceis pur pitet de rollant 
mult gentement li emperere chevalchet 
desur sa bronie fors ad mise sa barbe 
pur sue amor altretel funt li altre 
cent milie francs en sunt reconoisable 
passent cez puis e cez roches plus haltes 
e cez parfunz valees cez destreit anguisables 
issent des porz e de la tere guaste 
devers espaigne sunt alez en la marche 
en un emplein unt prise lur estage 
a baligat repairent ses enguardes 
uns sulians ki ad dit sun message 
' veud avum li orguillus reis carles 
fiers sunt si hume n unt talent qu il li faillent 
adubez vus sempres avrez bataille " 
dist baligant ' or oi grant vasselage 
sunez vos graisles que mi paien le sacent " 
par tute l ost funt lur taburs suner 
e cez buisines e cez greisles mult cler 
paien descendent pur lur cors aduber 
li amiralz ne se voelt demurer 
vest une bronie dunt li pan sunt sasfrét 
lacet sun elme ki ad or est gemmét 
puis ceint s espee al senestre costet 
par sun orgoill li ad un num truvét 
par la spee carlun dunt il oit parler 
co ert s enseigne en bataille campel 
ses chevalers en ad fait escrier 
pent a sun col un soen grant escut let 
d or est la bucle e de cristal listét 
la guige en est d un bon palie roét 
tient sun espiet si l apelet maltet 
la hanste grosse cume uns tinels 
de sul le fer fust uns mulez trussét 
en sun destrer baligant est muntét 
l estreu li tint marcules d ultremer 
la forcheure ad asez grant li ber 
graisles es flancs e larges les costez 
gros ad le piz belement est mollét 
lees les espalles e le vis ad mult cler 
fier le visage le chef recercelét 
tant par ert blancs cume flur en estet 
de vasselage est suvent esprovét 
deus quel baron s oust chrestientet 
le cheval brochet li sancs en ist tuz clers 
fait sun eslais si tressalt un fosset 
cinquante pez i poet hom mesurer 
paien escrient ' cist deit marches tenser 
n i ad franceis si a lui vent juster 
voeillet o nun n i perdet sun edet 
carles est fols que ne s en est alét " 
li amiralz ben ressemblet barun 
blanche ad la barbe ensement cume flur 
e de sa lei mult par est saives hom 
e en bataille est fiers e orgoillus 
ses filz malpramis mult est chevalerus 
granz est e forz e trait as ces anceisurs 
dist a sun perre ' sire car chevalchum 
mult me merveill se ja verrum carlun " 
dist baligant ' oil car mult est proz 
en plusurs gestes de lui sunt granz honurs 
il n en at mie de rollant sun nevold 
n avrat vertut que s tienget cuntre nus " 
' bels filz malpramis " co li dist baligant 
' li altrer fut ocis le bon vassal rollant 
e oliver li proz e li vaillanz 
li yy per qui carles amat tant 
de cels de france yy milie cumbatanz 
trestuz les altres ne pris jo mie un guant 
li empereres repairet veirement 
s il m at nunciét mes li sulians 
yy escheles en vunt mult granz 
cil est mult proz ki sunet l olifant 
d un graisle cler racatet ses cumpaignz 
e si cevalcent el premer chef devant 
ensembl od els yy milie de francs 
de bachelers que carles cleimet enfanz 
apres icels en i ad ben altretanz 
cil i ferrunt mult orgoillusement " 
dist malpramis ' le colp vos en demant " 
' filz malpramis " baligant li ad dit 
' jo vos otri quanque m avez ci quis 
cuntre franceis sempres irez ferir 
si i merrez torleu le rei persis 
e dapamort un altre rei leutiz 
le grant grant orgoill se ja puez matir 
jo vos durrai un pan de mun pais 
des cheriant entresqu en val marchis " 
cil respunt ' sire vostre mercit " 
passet avant le dun en requeillit 
co est de la tere ki fut al rei flurit 
a itel ore unches puis ne la vit 
ne il n en fut ne vestut ne saisit 
li amiraill chevalchet par cez oz 
sis filz le suit ki mult ad grant le cors 
li reis torleus e li reis dapamort 
yy escheles establissent mult tost 
chevalers unt a merveillus esforz 
en la menur yy milie en out 
la premere est de cels de butentrot 
e l altre apres de micenes as chefs gros 
sur les eschines qu il unt enmi les dos 
cil sunt seiét ensement cume porc 
e la terce est de nubles e de blos 
e la quarte est de bruns e d esclavoz 
e la quinte est de sorbres e de sorz 
e la siste est d ermines e de mors 
e la sedme est de cels de jericho 
e l oitme est de nigres e la noefme de gros 
e la disme est de balide la fort 
co est une gent ki unches ben ne volt 
li amiralz en juret quanqu il poet 
de mahumet les vertuz e le cors 
' karles de france chevalchet cume fols 
bataille i ert se il ne s en destolt 
jamais n avrat el chef corone d or " 
dis escheles establisent apres 
la premere est des canelius les laiz 
de val fuit sun venuz en traver 
l altre est de turcs e la terce de pers 
e la quarte est de pinceneis e de pers 
e la quinte est de solteras e d avers 
e la siste est d ormaleus e d eugiez 
e la sedme est de la gent samuel 
l oidme est de bruise e la noefme de clavers 
e la disme est d occian la desert 
co est une gent ki damnedeu ne sert 
de plus feluns n orrez parler jamais 
durs unt les quirs ensement cume fer 
pur co n unt soign de elme ne d osberc 
en la bataille sunt felun e engres 
li amiralz yy escheles ad justedes 
la premere est des jaianz de malprese 
l altre est de hums e la terce de hungres 
e la quarte est de baldise la lunge 
e la quinte est de cels de val penuse 
e la siste est de maruse 
e la sedme est de leus e d astrimonies 
l oidme est d argoilles e la noefme de clarbone 
e la disme est des barbez de fronde 
co est une gent ki deu nen amat unkes 
geste francor yy escheles i numbrent 
granz sunt les oz u cez buisines sunent 
paien chevalchent en guise de produme 
li amiralz mult par est riches hoem 
dedavant sei fait porter sun dragon 
e l estandart tervagan e mahum 
e un ymagene apolin le felun 
des canelius chevalchent envirun 
mult haltement escrient un sermun 
' ki par noz deus voelt aveir guarison 
si s prit e servet par grant afflictiun " 
paien i bassent lur chefs e lur mentun 
lor helmes clers i suzclinent enbrunc 
dient ' sempres murrez glutun 
de vos seit hoi male confusiun 
li nostre deu guarantisez carlun 
ceste bataille seit en sun num " 
li amiralz est mult de grant saveir 
a sei apelet sis fiz e les dous reis 
' seignurs barons devant chevalchereiz 
mes escheles tutes les guiereiz 
mais des meillors voeill jo retenir treis 
l un ert de turcs e l altre d ormaleis 
e la terce est des jaianz de malpreis 
cil d ociant ierent ensembl ot mei 
si justerunt a charles e a franceis 
li emperere s il se cumbat od mei 
desur le buc la teste perdre en deit 
trestut seit fiz n i avrat altre dreit " 
granz sunt les oz e les escheles beles 
entr els nen at ne pui ne val ne tertre 
selve ne bois asconse n i poet estre 
ben s entreveient enmi la pleine tere 
dist baligant ' la meie gent averse 
car chevalchez pur la bataille quere " 
l enseigne portet amborres d oluferne 
paien escrient ' precieuse " l apelent 
dient franceis ' de vos seit hoi grant perte " 
mult haltement ' munjoie " renuvelent 
li emperere i fait suner ses greisles 
e l olifan ki trestuz les esclairet 
dient paien ' la gent est bele 
bataille avrum e aduree e pesme " 
grant est la plaigne e large la cuntree 
luisent cil elme as perres d or gemmees 
e cez escuz e cez bronies safrees 
e cez espiez cez enseignes fermees 
sunent ces greisles les voiz en sunt mult cleres 
de l olifan haltes sunt les menees 
li amiralz en apelet sun frere 
co est canabeus li reis de floredee 
cil tint la terre entresqu en val sevree 
les escheles charlun li ad mustrees 
' veez l orgoil de france la loee 
mult fierement chevalchet li emperere 
il est darere od cele gent barbee 
desur lur bronies lur barbes unt getees 
altresi blanches cume neif sur gelee 
cil i ferrunt de lances e d espees 
bataille avrum e forte e aduree 
unkes nuls hom ne vit tel ajustee " 
plus qu om ne lancet une verge pelee 
baligant ad ses cumpaignes trespassees 
une raison lur a dit e mustree 
' venez paien kar jo n irai en l estree " 
de sun espiet la hanste en ad branlee 
envers karlun la mure en ad turnee 
carles li magnes cum il vit l amiraill 
e le dragon l enseigne e l estandart 
de cels d arabe si grant force i par ad 
de la cuntree unt purprises les parz 
ne mes que tant l empereres en ad 
li reis de france s en escriet mult halt 
' barons franceis vos estes bons vassals 
tantes batailles avez faites en camps 
veez paien felun sunt e cuart 
tutes lor leis un dener ne lur valt 
s il unt grant gent d ico seignurs qui calt 
ki errer voelt a mei venir s en alt " 
des esperons puis brochet le cheval 
e tencendor li ad fait yy salz 
dient franceis ' icist reis est vassals 
chevalchez bers nul de nus ne vus falt " 
clers fut li jurz e li soleilz luisanz 
les oz sunt beles e les cumpaignes granz 
justees sunt les escheles devant 
li quens rabels e li quens guinemans 
lascent les resnes a lor cevals curanz 
brochent a eit dunc laisent curre francs 
si vunt ferir de lur espiez trenchanz 
li quens rabels est chevaler hardiz 
le cheval brochet des esperuns d or fin 
si vait ferir torleu le rei persis 
n escut ne bronie ne pout sun colp tenir 
l espiet a or li ad enz el cors mis 
que mort l abat sur un boissun petit 
dient franceis ' damnedeus nos ait 
carles ad dreit ne li devom faillir " 
e guineman justet a un rei leutice 
tute li freint la targe ki est flurie 
apres li ad la bronie descunfite 
tute l enseigne li ad enz el cors mise 
que mort l abat ki qu en plurt u ki n riet 
a icest cop cil de france s escrient 
' ferez baron ne vos targez mie 
carles ad dreit vers la gent 
deus nus ad mis al plus verai juise " 
malpramis siet sur un cheval tut blanc 
cunduit sun cors en la presse des francs 
de uns es altres granz colps i vait ferant 
l un mort sur l altre suvent vait trescevant 
tut premereins s escriet baligant 
' li mien baron nurrit vos ai lung tens 
veez mun fils carlun le vait querant 
a ses armes tanz barons calunjant 
meillor vassal de lui ja ne demant 
succurez le a voz espiez trenchant " 
a icest mot paien venent avant 
durs colps i fierent mult est li caples granz 
la bataille est merveilluse e pesant 
ne fut si fort enceis ne puis cel tens 
granz sunt les oz e les cumpaignes fieres 
justees sunt trestutes les escheles 
e li paien merveillusement fierent 
deus tantes hanstes i ad parmi brisees 
escuz fruisez e bronies desmaillees 
la veisez la tere si junchee 
l erbe del camp ki est verte e delgee 
li amiralz recleime sa maisnee 
' ferez baron sur la gent chrestiene " 
la bataille est mult dure e afichee 
unc einz ne puis ne fut si fort ajustee 
josqu a la nen ert fins otriee 
li amiralz la sue gent apelet 
' ferez paien por el venud n i estes 
jo vos durrai muillers gentes e beles 
si vos durai feus e honors e teres " 
paien respundent ' nus le devuns ben fere " 
a colps pleners de lor espiez i perdent 
plus de cent milie espees i unt traites 
ais vos le caple e dulurus e pesmes 
bataille veit cil ki entr els volt estre 
li emperere recleimet ses franceis 
' seignors barons jo vos aim si vos crei 
tantes batailles avez faites pur mei 
regnes cunquis e desordenét reis 
ben le conuis que gueredun vos en dei 
e de mun cors de terres e d aveir 
vengez voz fiz vos freres e voz heirs 
qu en rencesvals furent morz l altre seir 
ja savez vos cuntre paiens ai dreit " 
respondent franc ' sire vos dites veir " 
itels yy miliers en ad od sei 
cumunement l en prametent lor feiz 
ne li faldrunt pur mort ne pur destreit 
n en i ad cel sa lance n i empleit 
de lur espees i fierent demaneis 
la bataille est de merveillus destreit 
e malpramis parmi le camp chevalchet 
de cels de france i fait mult grant damage 
naimes li dux fierement le reguardet 
vait le ferir cum hume vertudable 
de sun escut li freint la pene halte 
de sun osberc les dous pans li desaffret 
el cors li met tute l enseigne jalne 
que mort entre yy des altres 
reis canabeus le frere a l amiraill 
des esporuns ben brochet sun cheval 
trait ad l espee le punt est de cristal 
si fiert naimun en l elme principal 
l une meitiet l en fruissed d une part 
al brant d acer l en trenchet yy des laz 
li capelers un dener ne li valt 
trenchet la coife entresque a la char 
jus a la tere une piece en abat 
granz fut li colps li dux en estonat 
sempres caist se deus ne li aidast 
de sun destrer le col en enbracat 
se li paiens une feiz recuvrast 
sempres fust mort li nobilies vassal 
carles de france i vint ki l succurat 
naimes li dux tant par est anguissables 
e li paiens de ferir mult le hastet 
carles li dist ' culvert mar le baillastes " 
vait le ferir par sun grant vasselage 
l escut li freint cuntre le coer li quasset 
de sun osberc li desrumpt la ventaille 
que mort l abat la sele en remeint guaste 
mult ad grant doel carlemagnes li reis 
quant naimun veit nafrét devant sei 
sur l erbe verte le sanc tut cler caeir 
li empereres li ad dit a cunseill 
' bel sire naimes kar chevalcez od mei 
morz est li gluz ki en destreit vus teneit 
el cors li mis mun espiet une feiz " 
respunt li dux ' sire je vos en crei 
se jo vif alques mult grant prod i avreiz " 
puis sunt justez par amur e par feid 
ensembl od els tels yy milie franceis 
n i ad celoi que n i fierge o n i capleit 
li amiralz chevalchet par le camp 
si vait ferir le cunte guneman 
cuntre le coer li fruisset l escut blanc 
de sun osberc li derumpit les pans 
les dous costez li deseivret des flancs 
que mort l abat de sun cheval curant 
puis ad ocis gebuin e lorain 
richart le veill le sire des normans 
paien escrient ' preciuse est vaillant 
ferez baron nus i avom guarant " 
ki puis veist li chevaler d arabe 
cels d occiant e d argoillie e de bascle 
de lur espiez ben i fierent e caplent 
e li franceis n unt talent que s en algent 
asez i moerent e des uns e des altres 
entresqu al vespre est mult fort la bataille 
des francs barons i ad mult gran damage 
doel i avrat enceisqu ele departed 
mult ben i fierent franceis e arrabit 
fruissent cil hanstes e cil espiez furbit 
ki dunc veist cez escuz si malmis 
cez blancs osbercs ki dunc oist fremir 
e cez escuz sur cez helmes cruisir 
cez chevalers ki dunc veist cair 
e humes braire contre tere murir 
de grant dulor li poust suvenir 
ceste bataille est mult fort a suffrir 
li amiralz recleimet apolin 
e tervagan e mahumet altresi 
' mi damnedeu jo vos ai mult servit 
tutes tes ymagenes ferai d or fin " 
as li devant un soen drut gemalfin 
males nuveles li aportet e dit 
' baligant sire mal este oi baillit 
perdut avez malpramis vostre fils 
e canabeus vostre frere est ocis 
a dous franceis belement en avint 
li empereres en est l uns co m est vis 
granz ad le cors ben resenblet marchis 
blanc ad la barbe cume flur en avrill " 
li amiralz en ad le helme enclin 
e en apres si n enbrunket sun vis 
si grant doel ad sempres quiad murir 
si n apelat jangleu l ultremarin 
dist l amiraill ' jangleu venez avant 
vos estes proz e vostre saveir est grant 
vostre cunseill ai tuz tens 
que vos en semblet d arrabiz e de francs 
avrum nos la victorie del champ 
e cil respunt ' morz estes baligant 
ja vostre deu ne vos erent guarant 
carles est fiers e si hume vaillant 
unc ne vi gent ki si fust cumbatant 
mais reclamez les barons d occiant 
turcs e enfruns arabiz e jaianz 
co que estre en deit ne l alez demurant " 
li amiraill ad sa barbe fors mise 
altresi blanche cume flur en espine 
cument qu il seit ne s i voelt celer mie 
met a sa buche une clere buisine 
sunet la cler que si paien l oirent 
par tut le camp ses cumpaignes ralient 
cil d ociant i braient e henissent 
arguille si cume chen i glatissent 
requerent franc par si grant estultie 
el plus espes s es rumpent e partissent 
a icest colp en jetent mort yy milie 
li quens oger cuardise n out unkes 
meillor vassal de lui ne vestit bronie 
quant de franceis les escheles vit rumpre 
si apelat tierri le duc d argone 
gefrei d anjou e jozeran le cunte 
mult fierement carles en araisunet 
' veez paien cum ocient voz humes 
ja deu ne placet qu el chef portez corone 
s or n i ferez pur venger vostre hunte " 
n i ad icel ki un sul mot respundet 
brochent ad eit lor cevals laissent cure 
vunt les ferir la o il les encuntrent 
mult ben i fiert carlemagnes li reis 
naimes li dux e oger li daneis 
geifreid d anjou ki l enseigne teneit 
mult par est proz danz ogers li daneis 
puint le ceval laisset curre ad espleit 
si vait ferir celui ki le dragun teneit 
qu ambure cravente en la place devant sei 
e le dragon e l enseigne le rei 
baligant veit sun gunfanun cadeir 
e l estandart mahumet remaneir 
li amiralz alques s en aperceit 
que il ad tort e carlemagnes dreit 
paien d arabe s en turnent plus yy 
li emperere recleimet ses parenz 
' dites baron por deu si m aidereiz " 
respundent francs ' mar le demandereiz 
trestut seit fel ki n i fierget a espleit " 
passet li jurz si turnet a la vespree 
franc e paien i fierent des espees 
cil sunt vassal ki les oz ajusterent 
lor enseignes n i unt mie ubliees 
li ' preciuse " ad criee 
carles ' munjoie " l enseigne renumee 
l un conuist l altre as haltes voiz e as cleres 
enmi le camp amdui s entr encuntrerent 
si se vunt ferir granz colps s entredunerent 
de lor espiez en lor targes roees 
fraites les unt desuz ces bucles lees 
de lor osbercs les pans en desevrerent 
dedenz cez cors mie ne s adeserent 
rumpent cez cengles e cez seles verserent 
cheent li rei a tere se turbecherent 
isnelement sur lor piez releverent 
mult vassalment unt traites les espees 
ceste bataille n en ert mais destornee 
seinz hume mort ne poet estre achevee 
mult est vassal carles de france dulce 
li amiralt il ne l crent ne ne dutet 
cez lor espees tutes nues i mustrent 
sur ces escuz mult granz colps s entredunent 
trenchent les quirs e cez fuz ki sunt dubles 
cheent li clou si pecerent les bucles 
puis fierent il nud a nud sur lur bronies 
des helmes clers li fous en escarbunet 
ceste bataille ne poet remaneir unkes 
josque li uns sun tort i reconuisset 
dist l amiraill ' carles kar te purpenses 
si pren cunseill que vers mei te repentes 
mort as mun filz par le men esciente 
a mult grant tort mun pais me calenges 
deven mes hom en fedeltet voeill rendre 
ven mei servir d ici qu en oriente " 
carles respunt ' mult grant viltet me semble 
pais ne amor ne dei a paien rendre 
receif la lei que deus nos apresentet 
christientet e pui te amerai sempres 
puis serf e crei le rei omnipotente " 
dist baligant ' malvais sermun cumences " 
puis vunt ferir des espees qu unt ceintes 
li amiralz est mult de grant vertut 
fier carlemagne sur l elme d acer brun 
desur la teste li ad frait e fendut 
met li l espee sur les chevels menuz 
prent de la carn grant pleine palme e plus 
iloec endreit remeint li os tut nut 
carles cancelet por poi qu il n est caut 
mais deus ne volt qu il seit mort ne vencut 
seint gabriel est repairét a lui 
si li demandet ' reis magnes que fais tu " 
quant carles oit la seinte voiz de l angle 
n en ad pour ne de murir dutance 
repairet loi vigur e remembrance 
fiert l amiraill de l espee de france 
l elme li freint o li gemme reflambent 
la teste pur la cervele espandre 
tut le vis tresqu en la barbe blanche 
que mort l abat senz nule recuvrance 
' munjoie " escriet pur la reconuisance 
a icest mot venuz i est dux neimes 
prent tencendur muntét i est li reis magnes 
paien s en turnent ne volt deus qu il i remainent 
or sunt franceis a icels qu il demandent 
paien s en fuient cum damnesdeus le volt 
encalcent francs e l emperere avoec 
co dist li reis ' seignurs vengez voz doels 
si esclargiez voz talenz e voz coers 
kar hoi matin vos vi plurer des oilz " 
respondent franc ' sire co nus estoet " 
cascuns i fiert tanz granz colps cum il poet 
poi s en estoerstrent d icels ki sunt iloec 
granz est li calz si se levet la puldre 
paien s en fuient e franceis les anguissent 
li enchalz duret d ici qu en sarraguce 
ensum sa tur muntee est bramidonie 
ensembl od li si clerc e si canonie 
de false lei que deus nen amat unkes 
ordres nen unt ne en lor chefs corones 
quant ele vit arrabiz si cunfundre 
a halte voiz s escrie ' aiez nos mahum 
e gentilz reis ja sunt vencuz noz humes 
li amiralz ocis a si grant hunte " 
quant l ot marsilie vers sa pareit se turnet 
pluret des oilz tute sa chere enbrunchet 
morz est de doel si cum pecchet l encumbret 
l anme de lui as vifs diables dunet 
paien sunt morz alquant cunfundue 
e carles ad sa bataille vencue 
de sarraguce ad la porte abatue 
or set il ben que elle n est mais defendue 
prent la citet od sa gent i est venue 
par poestet icele noit i jurat 
fiers est li reis a la barbe canue 
e bramidonie les turs li ad rendues 
les dis sunt grandes les cinquante menues 
mult ben espleitet qui damnedeus aiuet 
passet li jurz la noit est aserie 
clers est la lune e les esteiles flambient 
li emperere ad sarraguce prise 
a mil franceis funt ben cercer la vile 
les sinagoges e les mahumeries 
a mailz de fer e a cuignees qu il tindrent 
fruissent les ymagenes e trestutes les ydeles 
n i remaindrat ne sorz ne falserie 
li reis creit en deu faire voelt sun servise 
e si evesque les eves beneissent 
meinent paien entresqu al baptisterie 
s or i ad cel qui carles cuntredire voillet 
il le fait prendre o ardeir ou ocire 
baptizét sunt asez plus de yy milie 
veir chrestien ne mais sul la reine 
en france dulce iert menee caitive 
co voelt li reis par amur cunvertisset 
passet la noit si apert le cler jor 
de sarraguce carles guarnist les turs 
mil chevalers i laissat puigneurs 
guardent la vile a oes l empereor 
mandet li reis e si hume trestuz 
e bramidonie qu il meinet en sa prisun 
mais n ad talent que li facet se bien nun 
repairez sunt a joie e a baldur 
passent nerbone par force e par vigur 
vint a burdeles la citet de 
desur l alter seint severin le baron 
met l olifan plein d or e de manguns 
li pelerin le veient ki la vunt 
passet girunde a mult granz nefs qu i sunt 
entresque a blaive ad cunduit sun nevold 
e oliver sun nobilie cumpaignun 
e l arcevesque ki fut sages e proz 
en blancs sarcous fait metre les seignurs 
a seint romain la gisent li baron 
francs les cumandent a deu e a ses nuns 
carles cevalchet e les vals e les munz 
entresqu a ais ne volt prendre sujurn 
tant chevalchat qu il descent al perrun 
cume il est en sun paleis halcur 
par ses messages mandet ses jugeors 
baivers e saisnes loherencs e frisuns 
alemans mandet si mandet borguignuns 
e peitevins e normans e bretuns 
de cels de france des plus saives qui sunt 
des ore cumencet le plait de guenelun 
li empereres est repairét d espaigne 
e vient a ais al meillor sied de france 
muntet el palais est venut en la sale 
as li alde venue une bele damisele 
co dist al rei ' o est rollant le catanie 
ki me jurat cume sa per a prendre " 
carles en ad dulor e pesance 
pluret des oilz tiret sa barbe blance 
' soer cher amie de hume mort me demandes 
jo t en durai mult esforcét eschange 
co est loewis mielz ne sai a parler 
il est mes filz e si tendrat mes marches " 
alde respunt ' cest mot mei est estrange 
ne place deu ne ses seinz ne ses angles 
apres rollant que jo vive remaigne " 
pert la culor chet as piez carlemagne 
sempres est morte deus ait mercit de l anme 
franceis barons en plurent e si la pleignent 
alde la bele est a sa fin alee 
quidet li reis que el se seit pasmee 
pited en ad si n pluret l emperere 
prent la as mains si l en ad relevee 
desur les espalles ad la teste clinee 
quant carles veit que morte l ad truvee 
quatre cuntesses sempres i ad mandees 
a un muster de nuneins est portee 
la noit la guaitent entresqu a l ajurnee 
lunc un alter belement l enterrerent 
mult grant honur i ad li reis dunee 
li emperere est repairét ad ais 
guenes li fels en caeines de fer 
en la citet est devant le paleis 
a un estache l unt atachét cil serf 
les mains li lient a curreies de cerf 
tres ben le batent a fuz e a jamelz 
n ad deservit que altre ben i ait 
a grant dulur iloec atent sun plait 
il est escrit en l anciene geste 
que carles mandet humes de plusurs teres 
asemblez sunt ad ais a la capele 
halz est li jurz mult par est grande la feste 
dient alquanz del baron seint silvestre 
des ore cumencet le plaid e les noveles 
de guenelun ki traisun ad faite 
li emperere devant sei l ad fait traire 
' seignors barons " dist carlemagnes li reis 
' de guenelun car me jugez le dreit 
il fut en l ost tresque en espaigne od mei 
si me tolit yy milie de mes franceis 
e mun nevold que ja mais ne verreiz 
e oliver li proz e li curteis 
les yy pers ad trait por aveir " 
dist guenelon ' fel seie se jo l ceil 
rollant me forfist en or et en aveir 
pur que jo quis sa mort e sun destreit 
mais traisun nule n en i otrei " 
respundent franc ' ore en tendrum cunseill " 
devant le rei la s estut guenelun 
cors ad gaillard el vis gente color 
s il fust leials ben resemblast barun 
veit cels d france e tuz les jugeurs 
de ses parenz yy ki od lui sunt 
puis s escriat haltement a grant voeiz 
' pur amor deu car m entendez barons 
seignors jo fui en l ost avoec l empereur 
serveie le par feid e par amur 
rollant sis nies me coillit en haur 
si me jugat a mort e a dulur 
message fui al rei marsiliun 
par mun saveir vinc jo a guarisun 
jo desfiai rollant le poigneor 
e oliver e tuiz lur cumpaignun 
carles l oid e si nobilie baron 
vengét m en sui mais n i ad traisun " 
respundent francs ' a conseill en irums " 
quant guenes veit que ses granz plaiz cumencet 
de ses parenz ensemble i out trente 
un en i ad a qui li altre entendent 
co est pinabel del castel de sorence 
ben set parler e dreite reisun rendre 
vassals est bons por ses armes defendre 
co li dist guenes ' en vos ami 
getez mei hoi de mort e de calunje " 
dist pinabel ' vos serez guarit sempres 
n i ad frances ki vos juget a pendre 
u l empere les noz dous cors en asemblent 
al d acer que jo ne l en desmente " 
guenes li quens a ses piez se presente 
bavier e saisnes sunt alét a conseill 
e peitevin e norman e franceis 
asez i ad alemans e tiedeis 
icels d alvernene i sunt li plus curteis 
pur pinabel se cuntienent plus quei 
dist l un a l altre ' bien fait a remaneir 
laisum le plait e si preium le rei 
que guenelun cleimt quite ceste feiz 
puis si li servet par amur e par feid 
morz est rollant ja mais ne l revereiz 
n ert recuvrét por or ne por aveir 
mult sereit fols ki se cumbatreit " 
n en i ad celoi ne l graant e otreit 
fors sul tierri le frere dam geifreit 
a charlemagne repairent si barun 
dient al rei ' sire nus vos prium 
que clamez quite le cunte guenelun 
puis si vos servet par feid e par amor 
vivre le laisez car mult est gentilz hoem 
ja por murir n en ert veud gerun 
ne por aveir ja ne l receverum " 
co dist li reis ' vos estes mi felun " 
quant carles veit que tuz li sunt faillid 
mult l enbrunchit e la chere e le vis 
al doel qu il ad si se cleimet caitifs 
ais li devant uns chevalers 
frere gefrei a un duc angevin 
heingre out le cors e graisle e eschewid 
neirs les chevels e alques bruns 
n est gueres granz ne trop nen est petiz 
curteisement a l emperere ad dit 
' bels sire reis ne vos dementez si 
ja savez vos que mult vos ai servit 
par anceisurs dei jo tel plait tenir 
que que rollant a guenelun forsfesist 
vostre servise l en doust bien guarir 
guenes est fels d ico qu il le trait 
vers vos s en est parjurez e malmis 
pur co le juz jo a pendre e a murir 
e sun cors metre 
si cume fel ki felonie fist 
se or ad parent ki m en voeille desmentir 
a ceste espee que jo ai ceinte ici 
mun jugement voel sempres guarantir " 
respundent franc ' or avez vos ben dit " 
devant lu reis est venuz pinabel 
granz est e forz e vassals e isnel 
qu il fiert a colp de sun tens n i ad mais 
e dist al rei ' sire vostre est li plaiz 
car cumandez que tel noise n i ait 
ci vei tierri ki jugement ad fait 
jo si li fals od lui m en cumbatrai " 
met li el poign de cerf le destre guant 
dist li emperes ' bons pleges en demant " 
yy parenz l i plevissent leial 
co dist li reis ' e jo l vos recrerai " 
fait cels guarder tresque li dreiz en serat 
quant veit tierri qu or en ert la bataille 
sun destre guant en ad presentét carle 
li emperere l i recreit par hostage 
puis fait porter yy bancs en la place 
la vunt sedeir cil ki s deivent cumbatre 
ben sunt malez par jugement des altres 
si l purparlat oger de denemarche 
e puis demandent lur chevals e lur armes 
puisque il sunt a bataille justez 
ben sunt cunfes e asols e seignez 
oent lur messes e sunt acuminiez 
mult granz offrendes metent par cez musters 
devant carlun andui sunt repairez 
lur esperuns unt en lor piez calcez 
vestent osberc blancs e forz e legers 
lur helmes clers unt fermez en lor chefs 
ceinent espees enheldees d or mier 
en lur cols pendent lur escuz de quarters 
en lur puinz destres unt lur trenchanz espiez 
puis sunt muntez en lur curanz destrers 
idunc plurerent yy milie chevalers 
qui pur rollant de tierri unt pitiet 
deus set asez cument la fins en ert 
dedesuz ais est la pree mult large 
des dous baruns justee est la bataille 
cil sunt produme e de grant vasselage 
e lur chevals sunt curanz e aates 
brochent les bien tutes les resnes lasquent 
par grant vertut vait ferir l uns li altre 
tuz lur escuz i fruissent e esquassent 
lur osbercs rumpent e lur cengles depiecent 
les alves turnent e les seles cheent a tere 
yy mil humes i plurent ki s esguardent 
a tere sunt ambdui li chevaler 
isnelement se drecent sur lur piez 
pinabels est forz e isnels e legers 
li uns requiert l altre n unt mie des destrers 
de cez espees enheldees d or mer 
fierent e caplent sur cez helmes d acer 
granz sunt les colps as helmes detrencher 
mult se dementent cil franceis chevaler 
' e deus " dist carles ' le dreit en esclargiez " 
dist pinabel ' tierri car te recreiz 
tes hom serai par amur e par feid 
a tun plaisir te durrai mun aveir 
mais guenelun fai acorder al rei " 
respont tierri ' ja n en tendrai cunseill 
tut seie fel se jo mie l otrei 
deus facet hoi entre nus dous le dreit " 
co dist tierri ' pinabel mult ies ber 
granz ies e forz e tis cors ben mollez 
de vasselage te conoissent ti per 
ceste bataille car la laisses ester 
a carlemagne te ferai acorder 
de guenelun justise ert faite tel 
jamais n ert jur que il n en seit parlét " 
dist pinabel ' ne placet damnedeu 
sustenir voeill trestut mun parentet 
n en recrerrai pur nul hume mortel 
mielz voeill murir que il me seit reprovét " 
de lur espees cumencent a capler 
desur cez helmes ki sunt a or gemez 
cuntre le ciel en volet li fous tuz clers 
il ne poet estre qu il seient desevrez 
seinz hume mort ne poet estre afinét 
mult par est proz pinabel de sorence 
si fiert tierri sur l elme de provence 
salt en li fous que l erbe en fait esprendre 
del brant d acer la mure li presentet 
desur le frunt li ad faite descendre 
parmi le vis li ad faite descendre 
la destre joe en ad tute sanglente 
l osberc del dos josque par sum le ventre 
deus le guarit que mort ne l acraventet 
co veit tierris que el vis est ferut 
li sancs tuz clers en chiet el pred herbus 
fiert pinabel sur l elme d acer brun 
jusqu al nasel li ad fait e fendut 
del chef li ad le cervel espandut 
brandit sun colp si l ad mort abatut 
a icest colp est li esturs vencut 
escrient franc ' deus i ad fait vertut 
asez est dreiz que guenes seit pendut 
e si parent ki plaidét unt pur lui " 
quant tierris ad vencue sa bataille 
venuz i est li emperere carles 
ensembl od lui de ses baruns quarante 
naimes li dux oger de danemarche 
geifrei d anjou e willalme de blaive 
li reis ad pris tierri entre sa brace 
tert lui le vis od ses granz pels de martre 
celes met jus puis li afublent altres 
mult suavet le chevaler desarment 
fait en une mule d arabe 
repairet s en a joie e a barnage 
vienent ad ais descendent en la place 
des ore cumencet l ocisiun des altres 
carles apelet ses cuntes e ses dux 
' que me loez de cels qu ai retenuz 
pur guenelun erent a plait venuz 
pur pinabel en ostage renduz " 
respundent franc ' ja mar en vivrat uns " 
li reis cumandet un soen veier basbrun 
' va si s pent tuz a l arbre de mal fust 
par ceste barbe dunt li peil sunt canuz 
se uns escapet morz ies e cunfunduz " 
cil li respunt ' qu en fereie jo e el " 
od yy serjanz par force les cunduit 
yy en i ad d icels ki sunt pendut 
ki hume traist sei ocit e altroi 
puis sunt turnét bavier e aleman 
e peitevin e bretun e norman 
sor tuit li altre l unt otriét li franc 
que guenes moerget par merveillus ahan 
quatre destrers funt amener avant 
puis si li lient e les piez e les mains 
li cheval sunt orgoillus e curant 
quatre serjanz les acoeillent devant 
devers un ewe ki est enmi un camp 
guenes est turnét a perdiciun grant 
trestuit si nerf mult li sunt estendant 
e tuit li membre de sun cors derumpant 
sur l erbe verte en espant li cler sanc 
guenes est mort cume fel recreant 
hom ki traist altre nen est dreiz qu il s en vant 
quant li empereres ad faite sa venjance 
si n apelat ses evesques de france 
cels de baviere e icels d alemaigne 
' en ma maisun ad une caitive franche 
tant ad oit e sermuns e essamples 
creire voelt deu chrestientet demandet 
baptisez la pur quei deus en ait l anme " 
cil li respundent ' or seit faite par marrenes 
asez cruiz e linees dames " 
as bainz ad ais mult sunt granz les 
la baptizent la reine d espaigne 
truvee li unt le num de juliane 
chrestiene est par veire conoisance 
quant l emperere ad faite sa justise 
e esclargiez est la sue grant ire 
en bramidonie ad chrestientet mise 
passet li jurz la nuit est aserie 
culcez s est li reis en sa cambre voltice 
seint gabriel de part deu li vint dire 
' carles sumun les oz de tun emperie 
par force iras en la tere de bire 
reis vivien si succuras en imphe 
a la citet que paien unt asise 
li chrestien te recleiment e crient " 
li emperere n i volsist aler mie 
' deus " dist li reis ' si penuse est ma vie " 
pluret des oilz sa barbe blanche tiret 
ci falt la geste que turoldus declinet 
