oiés por dieu le fil marie 
chancon de molt grant segnorie 
vous avés maintes fois oi 
chanter du lignage aimeri 
de karlemagne le poissant 
et d olivier et de rollant 
et de guillaume fierebrache 
et de rainouart a le mache 
qui les dis rois conquist as mains 
del tot passa pepins li nains 
qui n ot que trois pies et demi 
a paris le lion vainqui 
onques por cop de chevalier 
ne guerpi sele ne estrier 
entre les pors de panpelune 
par nuit si con luisoit la lune 
ocist quatre freres gaians 
encor pert les les desrubans 
par ou taillefers s en ala 
li bons cevaus qui li dona 
grains d or li fix de sa seror 
cent liues coroit en un jor 
a cel tans que pepins regna 
quatre roiaumes conquesta 
trois ducees et contes sis 
un jor tint sa cort a paris 
tot si con la mers aviroune 
n i remest roi qui port coroune 
ne duc ne chevalier ne conte 
tot i vinrent co est la some 
li mangier furent cointe et rice 
pepins s asist et tot li prince 
onques rois ne fu si servis 
adont parla li plus hardis 
d aus tous et li plus envoisiés 
cou fu li biaus quens de poitiers 
li bers avoit a non gerars 
si drap valoient cinc cens mars 
' rois tu vaus miex c arcedeclins 
car tous cis mons vous est aclins 
plus avés fait k ainc ne fist nus 
mais jo gis quant je vuel tous nus 
avec la plus bele del mont 
ades me prie ele et semont 
et tart et tempre et main et soir 
que de li face mon voloir 
par dieu qui tot le mont porvoit 
qui tot le monde cerqueroit 
paienie et crestiente 
ne troveroit on sa biaute 
qu il n est rose tant soit novele 
que sa biautes ne soit plus bele 
ele est ma feme et jou ses sire 
parmi sa cemise de sire 
pert sa chars plus blance que nois 
por mil fies d or fin son pois 
ne lairoit ele autrui joir 
des menbres dont j ai mon plaisir 
ele est plus avenans que fee 
et france et sage et bien letree 
nus ne l esgarde qui ne l aint 
de dieu siervir pas ne se faint 
ja n iert si gelé en genvier 
que ne voist descauce au mostier 
rois pepins miex valt sa biautes 
que ne face vo roiautes 
par tant sui plus rices de vous 
et si n en sui mie jalous " 
li dus parla de normendie 
' sire dus vous dites folie 
uns cols en aigue pert molt pau 
normendie contre poitau 
meterai por vous desmentir 
que de li ferai mon plaisir 
dedens un mois tot ensement 
con vous et ausi carnelment 
mais vous afierés vo foi 
que vous ne li ferés savoir " 
li quens respont ' et je l otroi " 
hostage livrerent andoi 
li dus monta joians et lies 
od lui cinquante chevaliers 
tant a alé qu il est venus 
devant poitiers la s est vestus 
d une reube qui valt cent mars 
molt est avenans et gaillars 
en son cief ot un cercle d or 
richement sist el ceval sor 
parmi la porte de bis marbre 
entre en poitiers desous un arbre 
estoit asisse la contesse 
s ert repairie de la messe 
li dus descent sans atargier 
od lui cinquante chevaliers 
la dame ot o li cent puceles 
vestues de robes noveles 
et trente damoisiaus cortois 
lor bliaut sont bendé d orfrois 
sor un vermel cendal se sist 
nule n ot plus bel front de li 
bruns sorcius ot et iex rians 
bouche vermelle et les dens blans 
le col ot blanc comme crestal 
cou samble angles espirital 
se jou sa biaute devisoie 
trop longement i meteroie 
sa reube valoit cent mars d or 
joiouse li amie ector 
qui tant fu bele et avenans 
ne valut a li deus besans 
quant or le voit li dus si bele 
li cuers el ventre li sautele 
parfondement l a enclinee 
puis l a douchement saluee 
ele dist ' diex vous beneie 
or me dites ne l celés mie 
que querés vous a tel conpagne 
douche dame je vieng d espagne 
si vuel en normendie aler 
mais ains vaurrai a vous parler 
molt m aime li quens bien le sai 
et anuit mais chi demorrai " 
la dame pas ne l escondi 
mais par amor li respondi 
que n i pensoit se tot bien non 
' et volilles et venison 
averés vous a grant plente 
et bon vies vin et fort clare 
tot por l amor de mon signeur 
que diex le gart de deshoneur 
serés servis molt richement 
de ma maisnie et de ma gent " 
puis a fait un timbre souner 
cou fu ensagne de laver 
assis sont as tables dormans 
et la contesse au cors vaillans 
avoec le duc par gentelisse 
s est le jor au mangier asisse 
o lui con avoec son signor 
ce fist la dame por s ounor 
et por cou que honor li samble 
mangierent ambedui ensamble 
li dus l esgarda ne dist mot 
et la dame en une ele mort 
et puis tantost l a mise jus 
maintenant l a ahiers li dus 
en cel lieu a ses dens fichiés 
ou la dame ot ses dens touchiés 
a paines prent ele onques pain 
que li dus n i meche sa main 
le pie li marche maintes fois 
et pince es hances de ses dois 
sa jente char li bleche entor 
la contesse mua coulor 
ne set que puist faire ne dire 
le cief encline puis souspire 
apres mangier leverent sus 
tot li chevalier fors li dus 
qui jouste la contesse ert asis 
son cief encline sor son pis 
dales la mamele qu est blance 
sa destre main mist sor sa hance 
la contesse se traist ariere 
' sire " dist ele ' par saint piere 
se vous n ostés andeus vos mains 
je vous ferrai es dens au mains 
ha dame " fait li dus ' merchi 
vaincu m avés je l vous afi 
metés me en buies et en fers 
car je suis vos hom et vos sers 
vostre amors me point si et mort 
que j en n arai chiertes la mort 
con li oisiaux qui chiet es las 
se jou n ai de vous mes solas 
vo biaute tesmougne et despont 
qu il n a si bele en tot le mont 
ne roine ne castelaine 
chiertes nis la roine helaine 
qui onques fust de vo valor 
dame donés moi vostre amor 
de vous amer ai tele envie 
chiertes que j en perdrai la vie 
se n ai mon bon et mon plaisir 
de vo gent cors que tant desir " 
la contesse respont irie 
' laissier ester vo legerie 
anchois soie jo mise en biere 
ou jetee en une caudiere 
toute plaine de plonc boullant 
les pies deseur la teste avant 
u es ondes de mer noie 
arse ventee et garallie 
que hounesisse mon signor 
qui m a porté si grant honor 
me sires tel honor me fist 
a icel jor que il me prist 
quant il me mist l anel el doi 
cou est bien drois et se li doi 
que jou soie sa douce amie 
sans malvestie sans legerie 
voir s or estoit li quens mesiaus 
s est il molt miudres et plus biaus 
que vous ne soiés sire dus 
de dieu soiés vous confondus 
qui volés trair mon signor 
qui m a porté si grant honor 
viers tot le mont est frans et dous 
et miudre chevaliers de vous 
quant est montés sor saigremor 
ne l atendriés por cent mars d or 
qu il ne vous ferist de sa lance 
il n a tel chevalier en france 
ce dient prince palasin 
fors seulement le roi pepin 
mais issiés tost de ma cite 
se li quens vient et j ai conté 
vostre requeste sire dus 
par la geule seriés pendus 
ja de mon gent cors n arés part " 
li dus s en torne si s en part 
quant il voit c autre ne puet estre 
plorant s apoie a la fenestre 
molt en a sa chiere esperdue 
et crient sa terre avoir perdue 
la contesse est d illuec tornee 
et d autre part s en est alee 
a celi qui l avoit nouri 
a tout son afaire jehi 
diex maudie son cors et s ame 
ele trai le loial dame 
car ele en vint au duc tot droit 
la u il durement pensoit 
et estoit forment esperdus 
ele li dist ' biau sire dus 
molt estes ore tres pensis 
et si estes molt esmaris 
que vous avés dites le moi 
et je vous en aidrai en foi 
se je onques puis esploitier 
par si qu en aie bon loier " 
li dus a celi entendu 
cose li dist dont il lies fu 
se li a dit ' ma douce dame 
foi que jo doi mon cors et m ame 
et sachiés je le vous dirai 
que et a mon cuer molt grant ire ai " 
l aventure li a contee 
de cief en cief et recitee 
trestot ensi con ele ala 
que ainques de mot n i fausa 
quant cele entendi la parole 
qui dou cuer n estoit mie mole 
au duc respont isnelement 
' bien sera faite sagement 
ceste besougne bien sachiés 
mais ainc estuet por moi fachiés 
u vos m aiés en convenent 
que vous ferés a mon talent 
u de juiaus u de deniers 
vous les averés volentiers " 
cou dist li dus qui n iert pas aise 
' foi que jou doi a saint nichaise 
vous averés a grant plente 
juiaus deniers et richete 
maisque pensés de la besougne 
de chou ne soiés pas en sougne 
car je le cuic si atorner 
ainsque soit hore de souper 
que vous arés son gent anel 
qu ele porte en son doit manel 
et le sorplus arés vous bien 
or ne vous en doutés de rien " 
ele d illuec s en est tornee 
et a sa dame en est alee 
qui molt durement triste estoit 
de che que li dus fait avoit 
ele li dist isnelement 
' dame por dieu omnipotent 
laissiés ore tot cou ester 
si en alons sans arester 
ens es vos cambres aisier 
si laissons ester le noisier 
que ne le sache la maisnie 
qui n en seroit pas amaisnie " 
eles s en partent maintenant 
et ensamble vont main tenant 
en la cambre s en sont entree 
puis a refremee l entree 
por miex sa dame decevoir 
c on ne s en puist aperchevoir 
que vous feroie plus lonc conte 
cele qui diex doint mal et honte 
l anel de son doit li embla 
que ainc garde ne s en dona 
dont espousee l ot li quens 
qui molt estoit et biaus et gens 
a pigne d or a desmellé 
ses cheveus dis en a emblé 
plus luisent d or fin en escu 
del bon samit qu ele ot vestu 
trencha un pau del gron devant 
vous le covrisiés d un besant 
tex trois coses le duc bailla 
que quatre cens mars l en douna 
' sire " dist ele ' vous irés 
a paris dont vous en venés " 
la vielle avoit non alotru 
ainc plus fause de li ne fu 
' devant pepin diras au conte 
qui en ara angoise et honte 
que a sa feme avés geu 
de son gent cors vo bon eu 
au mains quatre fies ou trois 
ces ensagnes mostrés ancois 
que vous n en soiés bien creus 
grans merchis " co li dist li dus 
lors monte el ceval de hongrie 
o lui ot sa chevalerie 
ains n i ot repos ne sejor 
ains vint a paris au quint jor 
en la sale devant pepin 
la ot maint prince palasin 
et li quens meismes i fu 
li dus ne s est mie arestu 
par grant orgueil s est escriés 
' frans quens de poitiers or oés 
jou di par mon signor saint jame 
ainc mais ne vi si bele dame 
que la contesse vo moulliers 
mais ele vous tient por laniers 
qu ele m aime mil tans que vous 
jou di que de li estes cous 
car jo juc nus entre ses bras 
s en euc grant joie et grant solas 
de li sentir et enbrachier 
de sa tenre face baisier 
et tant sache pepins li rois 
cele nuit li fi ge trois fois 
jesu m envoit honte a la mort 
se je vous ai menti de mot 
frans quens c est pechies de mescroire 
ensagnes ai qui font a croire 
vés chi dis de ses cevex sors 
qui plus reluisent que fins ors 
vés chi l anel que li donastes 
a icel jor que l espousastes 
et ceste ensagne de cendal 
fu pris au bon samit roial 
que vostre feme avoit vestu 
j ai gaagnié et vous perdu 
ore est molt grant ma segnorie 
moie est poitaus et normendie " 
quant li quens entent sa raison 
plus devint rouges d un carbon 
molt en est tristes et dolens 
del poing destre le fiert es dens 
que deus devant l en a ronpus 
li dus cai tous estendus 
si se commencha a utrer 
au daarain l estut pasmer 
pepins en est salis en pies 
puis dist ' sire quens de poitiers 
por coi avés mon duc feru 
tot vostre hostage erent pendu 
k avés bailliés por faire droit 
a hautes forces orendroit 
il est fols qui sor piere semme 
salemons fu honis par feme 
mandés la contesse sans ire 
k a paris s en viegne escondire 
si prouverons les cavex sor 
et li entaille et l aniaus d or 
anchoisqu ele se part de chi 
se li dus ot ainc part de li " 
li quens respont ' et jo l otroi " 
puis apela le duc joffroi 
' biaus nies " dist li quens ' alés i " 
li enfes respont ' je l otri " 
puis prent congie si s en ala 
tant fist que la dame amena 
od li cent chevaliers vaillans 
et vint puceles avenans 
el riche palais est venue 
quatre conte l ont descendue 
li rois pepins sor tous conta 
comment la mise faite esta 
puis a les ensagnes moustrees 
que li leres ot aportees 
l anel li moustre tot premiers 
' dame " fait li quens de poitiers 
' si m ait diex que voir dirai 
de cest anel vous espousai " 
les caveus traist de s ausmoniere 
pepins que la vielle sorchiere 
enbla la contesse au vis fier 
quant ele le mena baignier 
plus luisent d or de cief en cief 
pepins les asist sor son cief 
tot dient bien tot sans doutance 
c asses furent d une samblance 
et dient tot ' diex quel anui 
li quens perdra sa terre ancui 
c est folie de lui vanter " 
puis vont l entaille amesurer 
li quens meismes a la cote 
l entaille de lonc et d encoste 
par tot a mesure le trueve 
et aussi fresce et aussi nueve 
con la cote meisme estoit 
e vous le tort desor le droit 
la dame de honte noirchi 
' ha " fait ele ' frans quens merchi 
ne croire pas le traitor 
que enviers lui euisse amor 
ainsque m eustes espousee 
m ot il a mon pere rouvee 
et jou n avoie que treise ans 
ne le preisse por melans 
trop doucement m avés norie 
de male flame soit bruie 
ma chars et a porre ventee 
s onques d ome fui adesee 
carneument ainc se de vous non 
s en trai nostre dame a tesmon 
a cui jou sui ancele lige 
et si en feroie un juise 
trop dolereus et molt pesant 
en caudiere de plonc boulant " 
cou dist pepins ' par saint denise 
ja n en sera juise prise 
li franc dient a recelee 
vous ensagnes vous ont provee 
ja n i aroit mestier proiiere 
je vous avoie forment chiere 
car vous fustes fille mon oncle 
ains me lairoie traire un ongle 
d un des dois moiien de ma main 
que li dus n ait trestot son plain 
cil vous dechut par legerie 
s ara poitau et normendie 
et vous arés poverte et honte 
vassal " co dist pepins au conte 
' en vous a molt bon chevalier 
alés conquerre et gaagnier 
en autre terre qu en cesti 
li dus tenra poitau de mi 
et si di bien oiant mes frans 
contre vous l en ere garans " 
li quens ne l osa ramproner 
ains fist la contesse monter 
desor un sor mulet amblant 
la sele fu d un olifant 
a son lignage a pris congie 
diex con sont triste et courechié 
tot vuelent du pais issir 
terres et fies por lui guerpir 
et dist li quens ' nus n i venra 
por dieu qui le monde forma 
fors la dame qui m a trai 
car jou me vengerai de li " 
qui la veist les vint puceles 
ronpre lor crins et lor maiseles 
cascune d eles se pasma 
quant la contesse les baisa 
or cevauche li quens errant 
et la dame ens el cief devant 
dieu reclama le creator 
puis demaine si grant dolor 
que les larmes de son cler vis 
arouse sa face et son pis 
li cuers li tramble et tot li menbre 
quant del hontage li ramenbre 
c on li met sus qu ele avoit fait 
ses biaus cevex tire et detrait 
plus crient le conte son baron 
que ours salvage ne lion 
por le martire qu ele atent 
tramble ses cuers molt durement 
se ne fust la sele doree 
ele fust queue pasmee 
deus nuis et deus jors cevauchierent 
c onques ne burent ne mangierent 
au tier jor entrent en un bos 
dont li kaisne erent haut et gros 
li fores hideuse et ramue 
qui plus de quinse liues dure 
et ja estoit prime sonee 
quant li quens entre en la valee 
orible et molt espoentable 
et nonporquant s iert delitable 
car en mi lieu ot un prael 
un olivier et un ruisiel 
qui naist d une douce fontaine 
dont li iaue est et clere et saine 
li quens vint cele part errant 
si descendi de l auferrant 
par les flans enbrace sa feme 
qui plus ert clere d une geme 
el pre l asist sor un bis marbre 
trestot droit par desos un arbre 
' dame " fait il ' mar vous vi onques 
por vous m est venus si grans hontes 
dont jamais n iere a nul jor lies 
ma cointe cite de poitiers 
et vint et trente tours 
ai perdue par vos amors 
contesse molt fustes hardie 
quant vous au duc de normendie 
abandonastes vostre cors 
estoie jou ne pris ne mors 
quant vous ne me poiés atendre 
on vous devroit ardoir en cendre 
con laron qui enble par fosse 
je cuic que de lui estes grosse 
a mains de coupe le prent on 
dame de vo clere facon 
qui plus est bele enluminee 
que ne soit rose encoloree 
vo legerie me gramoie 
que en bone foi vos amoie 
vos giex soloie jo amer 
mais or me sont dur et amer 
cou sont mon chiertes bien le sai 
chiertes que por icou morrai 
tous tans vous apeloie amie 
mais or estes vous m anemie 
seule estes en ceste ramee 
s estes de moi molt poi amee 
honi avés vo bon amant 
se l conperés par saint amant 
je vous amoie par amors 
hui departirons moi et vous 
chiertes ja ne l vuel alongier " 
puis trait l espee au poing d or mier 
li brans reluist contre le jor 
la contesse mua color 
jointes mains li cai as pies 
plus de vint fois li a baisiés 
' frans hom " dist ele ' je te pri 
de la caitive aies merchi 
qui onques n ot coversion 
d ome de char se de vous non 
je sui vo feme et vo ancele 
mere dieu et virge pucele 
m ounor mon cors m ame et ma vie 
mech hui en vostre avoerie 
s onques amastes castee 
tensés moi viers mon avoé 
qui la tient nue cele espee 
que jou ne soie desmenbree " 
dist li quens ' trop ai atendu 
que ne vous ai le cief tolu 
molt m avés porcachié grant honte " 
si l ahiert par la trece blonde 
hauce l espee et le nu branc 
e vous un lion acorant 
parmi le bos geule baee 
la keue avoit grosse et quarree 
les ongles des pies ot quarrés 
plus trencans que faus afilés 
as dens a ocis maint lupart 
qui plus sont trencant d un fausart 
la contesse le vit premiere 
' sire " dist ele ' par saint piere 
chi vient une beste salvage 
molt me criem que mal ne vous face 
car molt est de ruiste facon " 
atant regarde le lion 
qui viers lui vient geule baee 
sa feme lait et trait s espee 
u li haut non dieu erent mis 
li lions le hurte del pis 
sovin l abat le cief avant 
li quens saut sus et prent le branc 
molt hardiement le requiert 
a deus mains ens el cief le fiert 
ore li croist ses hardemens 
que le musel atot les dens 
abati sor l erbe menue 
mais li lions se resvertue 
contre le conte s est dreciés 
se li lanca andeus ses pies 
qu il le cuida par le cief prendre 
mais li quens s en sot bien deffendre 
le mantel sebelin li tent 
et li lions tot le porfent 
le bliaut du chier siglaton 
et le cemise et l auqueton 
et le char tenre dusc as os 
' diex " dist li quens ' se je sui mors 
par le force a cest anemi 
mais ne me veront mi ami 
chiertes jou vengerai ma plaie 
ja n en donrai trive ne paie " 
el poing destre tenoit le branc 
plus de set pies sali avant 
li quens le fiert con esragiés 
se li trenca andeus les pies 
el col le feri de tel force 
qu il le fendi jusqu en la gorge 
li lions brait et si s estent 
l espirs en ist isnelement 
li quens a l erbe tiert s espee 
puis a sa feme regardee 
' dame " fait il ' molt estes bele 
je vous dirai une novele 
grasses en renc au creator 
qui m a doné si grant honor 
c un lion ai mort desarmés 
jou m en irai vous remanrés 
chiertes ne vous i ferai pis 
or vous soit diex sire et amis " 
el fuerre mist le branc d achier 
puis monte en l auferrant destrier 
si s en torne de maintenant 
la contesse remest plorant 
trois fois s est caitive clamee 
a la quarte cai pasmee 
sor un perron de marbre bis 
que sanglent en a tot le vis 
' dieu " dist ele ' donés hui honte 
celui qui m a mellé au conte " 
harpins uns gentius chevaliers 
nies fu au conte de poitiers 
de saint jame vient le baron 
o lui sont trente conpagnon 
franc chevalier de la contree 
la contesse ont bien escoutee 
qui durement se dolousoit 
harpins vint cele part tot droit 
et voit seir les la fontaine 
celi qui plus bele ert d elaine 
molt douchement l a saluee 
' bele " dist il ' dont estes nee 
avés vous mari ne baron " 
adont regarda le lion 
que li quens ot mort et navré 
' bele qui a mort le malfe 
qui gist mors les le sicamor 
plus ot de hardement k ector 
c acilles ocist devant troie " 
et la dame fu toute coie 
mais tant dist ele en sospirant 
' sire il me va molt mesceant 
ne vous aroie aconté hui 
tot le moitie de mon anui 
a dieu me renc serai s ancele 
par dieu qui des flans la pucele 
nasqui que ne fu corrompue 
n ere mais amie ne drue 
a home nul s a celui non 
qui orains vainqui le lion 
et se nus me velt faire force 
je vuel que dyables m enporce 
luesque tenrai coutiaus trencans 
se jou n es fiers dedens mes flans 
ja pour voir ne vivrai tier di 
qu aurai mon bon signor houni " 
li quens harpins dist ' je l otroi 
mais vous venrés avecques moi 
a ma cite vous plevirai 
que hontage ne vous ferai 
faire l estuet vuelliés u non " 
il l ahiert par le siglaton 
si le mist sor un mul anblant 
la dame fist un duel si grant 
que tous li bos en retenti 
atant lairomes cil de li 
dirons del conte de poitiers 
qui tant est orgilleus et fiers 
parmi le bos va galopant 
diex con est tristes et dolant 
por sa terre et plus por s amie 
la contesse qu il a guerpie 
n ot pas alé demi arpent 
quant il encontra un serpent 
qui molt fu grans et hireciés 
bien ot de lonc quatorse pies 
la keue avoit recercelee 
qui toute estoit envenimee 
sa bouche jetoit tel fumiere 
que tot en brulle le jonciere 
maint mal a fait en cel pais 
plus de cent homes a ocis 
quant il voit le conte venir 
sore li cort par grant air 
car lues estrangler le cuida 
li quens le vit molt le douta 
molt par est grans et parcreus 
li serpens est a lui venus 
qui molt avoit grant poeste 
son aguillon li a jeté 
li quens qui paor ot de mort 
devant son pis son mantel tort 
mais molt petit li a valu 
car li serpens l a si feru 
de l aguillon qu il li lanca 
les plois del mantel tresperca 
la cote le plicon hermin 
selonc la cemise de lin 
l aguillons au serpent passa 
por poi que il ne l afola 
car se il en car le toucast 
jamais a home ne parlast 
et nonporquant l a si feru 
de la keue qui grosse fu 
pormi les costes en travers 
c a la terre l abat enviers 
quant li serpens abatu l a 
as dens estranler le cuida 
mais li quens qui ot maltalent 
son cors et son ceval deffent 
s espee trait qui reflambie 
dieu reclama le fil marie 
que il de cest malfe le gart 
del branc d achier grans cox li part 
parmi la teste grant et lee 
li a donné tele colee 
qui molt li fu pesans et sure 
mais il ot la teste si dure 
qui ne l empira un espi 
li brans contremont resorti 
li serpens un grant brait jeta 
par la geule flame lancha 
seure li cort molt fu iriés 
li quens qui ne fu mie lies 
paor ot ce sachiés sans faille 
quant voit le serpent qui baaille 
corant viers lui geule baee 
il tint el poing destre l espee 
u li haut non erent escrit 
son cors a saignié et benit 
de damedieu et de sa mere 
de l espee trencant et clere 
refiert le serpent par vertu 
el cief u il l a conseu 
mais co ne li valt deus deniers 
car li serpens estoit si fiers 
que il ne doute arme un festu 
et quant li quens a cou veu 
s ot paor ne mervelliés mie 
car n ot seurte en sa vie 
molt ot li serpens grant air 
car ains mais ne pot nus garir 
enviers lui tant eust grant force 
enviers le conte molt s aproche 
a lui vient les dens entesés 
li quens fu forment airés 
et s ert dolans de sa grant perte 
li serpens tint la geule overte 
or oiés con diex li aida 
le branc d achier ens li lancha 
par tel vertu li a enpaint 
que jusc au cuer l ameure ataint 
li serpens chiet si jete un brait 
li quens s en torne si le lait 
d autre part retorne son frain 
si a encontré un vilain 
ses bons dras valt a lui cangier 
mais cil ne li valt otroier 
' vilains " dist li quens de poitiers 
' tu ies niches et laniers 
quant tu ne veus dras d escarlate 
tu es estrais de pute esclate " 
li quens s en torne si le lait 
a sot n aroit ja frans hom fait 
a l entree d un vies chemin 
a encontré un pelerin 
viex hom ert de quatre vins ans 
le barbe et les grenons ot blans 
li quens qui fu et frans et dous 
li dist ' amis dont venés vous " 
cil respont ' sire bien aiés 
vous ne me sanlés mie lies " 
li quens li conte en souspirant 
comment il li est convenant 
puis li a dit ' por saint thumas 
kar me doune por dieu tes dras 
ton capel voir et ton bordon 
et l esclavine a abandon 
car jou vuel aler a poitiers " 
cil respont ' sire volentiers 
jou ne me moverai de chi 
desque vous revenrés a mi " 
il se desvest sans nul respit 
li frans quens tot l afaire prist 
sous s esclavine a mis s espee 
qui de fin or estoit heudee 
le duc vaurra le cief trenchier 
por le honte de sa moullier 
oiés que li pelerins fait 
de s ausmoniere une herbe trait 
que doné li ot caifas 
uns nés fu de baudas 
plus noirs est d airement bouli 
le viaire au conte noirchi 
jamais par home n ert connus 
desque li tans sera queus 
li quens s en va a tel ator 
tantqu en poitiers entre en la tor 
li dus se seoit au mangier 
tantost con il vit le paumier 
s escuele li fait porter 
et plaine coupe de vin cler 
li quens le prist sans nul respit 
laissier ne l osa mais il dist 
' dans dus s ui mais vous ochioie 
trop male traison feroie " 
au grant fu de carbons s asist 
or oiés que li frans hom fist 
il a acolé sa maistresse 
qui traie avoit la contesse 
' dame " dist il ' par saint simon 
jou vous commanc ceste maison 
vous estes m amie et ma pole 
vous traites vostre filole 
por moi sa cote li trencastes 
l entaille et l anel me donastes 
por coi ele a perdu s ounor 
et l amistie de son signor 
par dieu qui le mont establi 
onques nul jor n oc part de li 
mi dit ne li furent pas bel 
plus me despisoit d un mesel 
la mere dieu qu el servoit tant 
li a fait molt povre garant 
car li quens li trencha le cief 
ore sui tenans de son fief " 
li quens l entent grant joie en a 
et dist jamais ne finera 
s ara retrové s esposee 
qu en la forest laissa pasmee 
' puis asamblerai mes amis 
ma feme menrai a paris 
en la cort pepin le vaillant 
la vaurai faire recreant 
ahi dame france et loiaus 
or sui je por vous desloiaus 
vous estes loiaus dame ellite 
et jou sui cuvers et traite 
trop vous ai fait grant vilounie 
voir s or estiés feme de vie 
communaus si vous prenderoie 
et dusc au pie vous serviroie 
dame de vo gente facon 
devoree vous ont lion 
ours le mangueent ou lupart 
france cose de bone part 
tele est la fins je vous rarai 
u a cort terme m ocirrai 
jamais n arai feme n amie 
se ne vous rai ma douce amie " 
atant s en va en la foriest 
prent ses bons dras si se revest 
de son vis lava le taint jus 
lors fu plus biaus que narcisus 
lors monte ens el ceval isnel 
le pelerin done un anel 
dont la piere valt un castel 
li dus s eslaisse en un prael 
escortement prist a priier 
dieu qu il li renge sa moullier 
segnors c est voirs ensi creons 
c ains ne fu mortex traisons 
tant orible ne tant coverte 
que enviers dieu ne soit aperte 
la contesse ot honte et a tort 
mais diex le ramena a port 
li quens s en va aventurant 
par la forest orible et grant 
pleure por sa mesaventure 
qui tant li est et pesme et dure 
a cascon qu il va encontrant 
de sa feme va demandant 
li quens en a tant demandé 
je croi qu il sara la purte 
qu ele est bone dame et loiaus 
d illuec s en va joians et baus 
si en vint droit au castelain 
harpin qui fiex ert de s antain 
cou fu la nuit de saint martin 
qu il vint en la cite harpin 
qui molt estoit cointe et loee 
de mur de bis marbre fermee 
defors ert la gaagnerie 
et par dedens bone navie 
molt estoit deliteus li bors 
sor la roce sist la grans tors 
qui faite estoit de bise piere 
ne crient mangoniel ne perriere 
li quens s areste a un lorier 
laiens oi molt grant tempier 
de son de harpes de vieles 
de canconetes de puceles 
de bouhorder et d escremir 
et s oi ces cloques bondir 
molt s esmervelle durement 
dieu reclama escortement 
li quens vint errant a la porte 
et vit un escuier ki porte 
un mort sangler sor un ronci 
' amis " fait il ' parole a mi 
di moi por dieu le fil marie 
por qu est si la vile estormie 
jou oi si grant bruit que m esmai 
frans hom " fait il ' je vous dirai 
li castelains prent hui mollier 
n a son per jusc a monpellier 
ne si sage ne si courtoise 
por cou est la dedens la noise 
grant duel en ont li palasin 
la dame quident de bas lin 
ne ja por riens c on li apragne 
ne laira harpins ne la pragne 
au mostier saint piere est menee 
la doit mener l espousee " 
cou dist li quens ' co puet bien estre 
mais jou tenrai por fol le prestre 
qui le beneicon fera " 
d illuec li frans quens se torna 
l espee chainte au poing d or mier 
quant li frans quens fu el mostier 
laiens n a conte tant proisié 
li quens ne soit graindre plain pie 
devant tous les barons de pris 
s en vint devant le crucefis 
son cief del mantel embuscha 
dusques adontque il verra 
que il sera tans de parler 
adont se vaurra demoustrer 
li castelains estoit vestus 
de dras de soie a or batus 
rose la contesse a devise 
fu vestue d une cemise 
plus delie d un fil d iragne 
ouvree fu dedens espagne 
desous son pelicon hermin 
vestue d un vermeil samin 
qui molt ert avenans et biaux 
de fin or i ot cent oisiaux 
molt li sist bien et a mesure 
de soie avoit une cainture 
en le boucle avoit une piere 
qui molt ert presieuse et chiere 
el monde n a milleur je cuit 
plus reluist que carbons par nuit 
mantel ot de sidoine ouvré 
par dedens de sable fourré 
li fermaus qu ele ot a son col 
valoit quatorse besans d or 
sor le blonde crine luisant 
qui dusc au pie aloit batant 
plus luisent d or fin en escu 
si ot un cercle a or batu 
ses frons estoit plus blans que nois 
sorcius avoit bruns et estrois 
molt ot bien faites les orelles 
tenre bouce levres vermelles 
nes droit et forcelé menton 
s ot couloree la facon 
n a ses mameles ne pert mie 
qu ele ait esté d oume sentie 
beles ot les mains et lons bras 
les flans avenans et gaillars 
blance fu et soes et crasse 
que toutes autres femes passe 
nus ne l esgarde qui ne die 
qu i n a si bele dame en vie 
quant or le voit li dus tant bele 
li cuers el ventre li sautele 
ains se lairoit tous desmenbrer 
qu il le voie autrui espouser 
li abes vint tot revestus 
molt douchement crie 
plus de trente moines i a 
qui respondent 
dist li abes ' or parlons d el 
aportés " dist il ' cel mesel " 
li castelains estoit a destre 
l abes le prist par le main destre 
' sire " dist il ' veus ceste dame 
oil " dist harpins ' par saint jame 
dame volé le a signor prendre 
chiertes ains me lairoie pendre 
anchois soie jou trainee 
que je soie ja s espousee 
ja voir n aurai mari ne dru 
quant j ai mon bon signor perdu 
fols estes dans abes gautier 
qui espousés autrui moullier " 
li castelains en fu irés 
de ses gans le fiert sor le nes 
sa bouce et ses mentons rougi 
del sanc qui jus en respandi 
quant le voit li quens de poitiers 
por poi que il n est erragiés 
or ne se puet il mais tenir 
le castelain ala ferir 
devant ses homes et ses gens 
le fiert del poing enmi les dens 
deus l en a rompus et brisiés 
il l ahiert se l rue a ses pies 
le mantel oste et trait l espee 
en haut a sa raison levee 
' ha " fait li quens ' fix a putain 
ja fustes vous fix de m antain 
et fiex huon de pierelee 
si vous porta la suer ma mere 
je vous fis chevalier nouvel 
ceste cite par saint marcel 
vous euissent gascoing tolue 
mais je le vous ai maintenue 
or volés ma feme espouser 
de traison vous puis reter " 
li quens a devant tous conté 
comment il avoient erré 
tres cele heure qu il le laissa 
en la forest quant se pasma 
de sa feme conte la vie 
comment diex l avoit garandie 
mais cou plot la contesse plus 
quant il conta comment li dus 
connut en la cort de poitiers 
quant il i vint con uns paumiers 
c onques de son gent cors n eut part 
dont sambla la dame trop tart 
k ait a son chier segnor parlé 
son mantel a tost jus jeté 
puis cort au conte de poitiers 
pasmee li cai as pies 
si durement sor un perron 
que sanglent en ot le menton 
li quens entre ses bras le prent 
si l en leva molt douchement 
si le baissa plus de vint fois 
qui li donast cartres et blois 
monloon et rains et paris 
n donast il ce m est avis 
sa feme por autre escangier 
quant ce vit li quens de poitiers 
souspirs i font et plors et plains 
dont dist harpins li castelains 
' frans quens " fait il ' por dieu merchi 
ains a nul jor n oc part de li 
si ait diex de la moie ame 
c onques n atouchai a ma dame 
car ma fois en fust trespassee 
s ancois ne l euisse espousee " 
cou dist li quens ' bien vous en croi 
pensés et de li et de moi 
si venrés od moi a paris 
la ert par moi li dus ochis " 
quant messe est dite si s en vont 
sus el palais grant joie font 
la contesse apela le conte 
' sire vengiés moi de cest honte 
que li dus m a fait a cel tort 
il en doit bien avoir la mort 
ausi m ait sainte marie 
n arés de mon gent cors partie 
a nul jor mais en mon vivant 
si l en arés fait recreant " 
li quens en rist si dist ' savoir 
dame j en ferai mon pooir " 
puis laverent si vont mangier 
si manderent le forestier 
il vint o ses quatorse fiex 
li quens n estoit mie aniex 
que plus ot de cuer d alixandres 
son frere le conte de flandres 
manda qu il viegne o ses barons 
il i vint o mil compagnons 
barons de flandres bien proisiés 
bien armés les hiaumes laciés 
tant font que il sont asamblé 
a paris vinrent la cite 
la troverent l empereor 
pepin qui tenoit molt grant cour 
s i ert li dus de normendie 
et la vielle cui diex maudie 
iert a un visconte dounee 
mais autrement iert mariee 
li quens qu est plus preus c alixandres 
et ses freres li quens de flandres 
et harpins et li forestiers 
et li dus 
qui tout sont neveu et parent 
devant pepin el mandement 
erent a pie tout aati 
lor chevalier sont fervesti 
s il vausissent faire desroi 
mors fust li dus malgre le roi 
mais les cuers ont loiaux et fiers 
dont parla li quens de poitiers 
sa parole dist jusc a son 
' j apiel de mortel traison 
le duc se il le va noiant 
jou l en ferai ja recreant " 
puis s en va son gage porter 
pepins le rechut sans fauser 
li dus le sien porter ala 
ke ains refuser ne l osa 
tout li menbre li vont tramblant 
et la contesse va criant 
' dus si soies tu hui pendus 
que tu onques ne fus mes drus 
si soies estranlés de hart 
c onques de mon cors n eus part 
ausi vous voie jou houni 
c onques n eustes part de mi 
si me puist diex hui m onor rendre 
et tes cors puist as forces pendre " 
adont s armerent li vassal 
qui n i fisent plus lonc estal 
il ont pris haubers et escus 
il lachierent elmes agus 
et montent es cevaux corans 
les lances od les fers trancans 
prisent que plus n i demorerent 
defors la vile les menerent 
cil qui le camp durent garder 
et pepins a fait aporter 
les sains enmi la praerie 
sor le paile qui reflambie 
por faire jurer les vassaus 
andoi descendent des cevaus 
premiers i vint n atarga mie 
jurer li dus de normendie 
et dist bien se diex li aidast 
et de cest camp le delivrast 
qu a la contesse avoit geu 
et de li son plaisir eu 
li quens l oi molt l en pesa 
devant les s agenoulla 
et dist ' par les sains qui sont chi 
sire dus vous avés menti 
onques a son corp ne geustes 
ne de li vo plaisir n eustes 
dont bien vous en cuit desmentir 
ains vespre vous ferai jehir 
que vous del tout menti avés " 
dont n i est cascons demorés 
as cevaus vinrent si monterent 
fierement les esporounerent 
des roides lances que il tinrent 
si roidement s entreferirent 
que li escu andoi quasserent 
et que les lances tronconerent 
li tron en sont amont volé 
mais si se sont entrecontré 
des pis des cevaux des escus 
c a la terre cairent jus 
si durement par verite 
c a poi n a l uns l autre afolé 
mais plus tost qu il porent leverent 
les escus a lor cols poserent 
ja se voront entracointier 
se il pueent as brans d achier 
li dus de normendie ert fiers 
si feri le conte premiers 
parmi l escu u il l ataint 
et sachiés bien pas ne se faint 
l escu li fent et escuartele 
mais li quens ne chiet ne cancele 
car en lui ot molt de vertu 
il tint le bon branc esmolu 
dont il le lion afola 
au duc ruiste cop en douna 
parmi son elme a or batu 
pieres et flors a abatu 
le hiaume li trence et porfent 
li brans descendi durement 
car il fu par air ferus 
la coiffe n i valt deus festus 
tot l eust fendu dusqu el pis 
mais li brans d achiers est guencis 
et par deseure escaucira 
l orelle destre li trencha 
puis l a enpaint de tel air 
c a la terre le fist cair 
mais li dus en pies resali 
qui molt avoit le cuer mari 
l espee tint par grant vertu 
au conte en a un cop rendu 
droit parmi le hiaume doré 
pieres et flors en a coppé 
li cox descent par grant air 
se diex ne l vausist garandir 
a cel cop l eust porfendu 
l espee descent par vertu 
puis li a dit ' se diex me saut 
quens hui serés pendus en haut 
quant vous conbatés por celi 
qui entresait vous a houni 
dus " dist li quens ' vous i mentés 
se dieu plaist hounis en serés " 
lors li cort sus isnelepas 
plus fiers que lions ne lupars 
a son branc d achier le requiert 
et sovent ruistes cols le fiert 
mais molt malvaisement li vait 
car li faus sairemens c ot fait 
l a le jor houni entresait 
il s entredounent si grans caus 
et si rendent si grans assaus 
andoi furent molt par ingaus 
illuec souffrirent molt de maus 
li dus s aidast mais cuers li faut 
car la plaie qu il avoit haut 
toute la vue li tourbloit 
l estor plus souffrir ne pooit 
et li quens l a tant demené 
qu il l abati enmi le pre 
que vous feroie lonc sermon 
devant pepin ens el sablon 
le fist li frans quens recreant 
voiant le siecle gehisant 
c ausi eust diex part de s ame 
que la contesse est loiaus dame 
la fu pendus et trainés 
et la vielle ot trencié le nes 
et les orelles ambedeus 
se li fist on crever les ex 
par amender sa laide vie 
fu mise en une ostelerie 
or est la contesse joians 
car ele est dame des normans 
pepins l en a douné le don 
voiant maint prince et maint baron 
li cors depart des chevaliers 
le quens en ala a poitiers 
et la contesse s espousee 
en sa cambre qui est pavee 
furent la nuit andoi ensamble 
la fu engenrés ce me samble 
li miudres qui onques nasqui 
signor cou fu li bons quens gui 
puis l eure c ot treise ans passés 
laissa terres et hiretes 
pere et mere si s en ala 
a rome vint si servi la 
l empereres l a retenu 
molt l a amé et chier tenu 
bailliu fu le roi coustentin 
la fu il dusques en la fin 
or oiés de guion le noble 
comment il ot coustantinoble 
par une dame qu il ama 
li quens de poitiers i ala 
et la contesse s espousee 
quant ses fiex devint emperere 
par un jor de l asension 
ert coustentins en pre noiron 
par devant le moustier saint pere 
i vint hardiement sa mere 
coustentins a loi de vassal 
dist a guion son senescal 
' maistres je vous doi molt amer 
faites moi mes bries seeler 
a trente mesages vaillans 
me livrés bons mules amblans 
puis si cerkerons la contree 
et dusques en la mer betee 
que n i remaint chevaliers nus 
rois ne princes contes ne dus 
que il ne viegne a rome a moi 
dedens quinsaine a grant conroi 
s amaint cascons par courtoisie 
o lui sa seror u s amie 
n i amaint dame mariee 
ne pucele nule violee 
nule n i viegne tant soit bele 
se n est de cors virgne pucele 
et cele qui m iert a corage 
pruec qu ele soit de haut parage 
s iert ma feme et jou ses maris 
si ert de rome empeerris 
quele eure que porai savoir 
qu ele ert encainte de mon oir 
tot mon empire asamblerai 
la mer de gresse passerai 
puis ne lairai por nul essoine 
que je ne voi en babiloine 
se l amiraus ne rent noiron 
mon oncle qu il tient en prison 
ja n i remanra tor de marbre 
quue n abace jusc au sech arbre 
paien querront dieu et saint piere 
u jou en remanrai en biere " 
' sire " dist guis ses senescaus 
' de cuer samblés forment loiaus 
diex de la sus vous doinst pooir 
que vous en fachiés vo voloir " 
sor les mules as frains d or mier 
montent li trente mesagier 
les bries portent par le pais 
as rois as contes as marchis 
u a envis u liement 
cascons fait son commandement 
gerars li viex quens de melans 
amena ses filles vaillans 
set en a cou dist li escris 
vestues de cendaus partis 
s es conduisent cent chevalier 
n i a cel n ait auberc doublier 
et sis cens dis chevaliers 
viers rome cevauche richiers 
ses cinc filles amaine o soi 
vestues d ermine et d orfroi 
cis quens fu de grant segnorie 
il tint vergaus et yvorie 
a trois cens chevaliers sans rence 
chevauce li dus de plaisence 
od lui ot quatre filles beles 
vestues de reubes noveles 
guillaumes en ramaine trois 
qui sire estoit de genevois 
atot quatre cens chevaliers 
covers les cevaus dusqu es pies 
renaus ki justice pavie 
ramaine sa suer et s amie 
et li princes des alemans 
en ramaine une de quinse ans 
li rois de pulle ot filles dis 
quatre en mena s en laissa sis 
aigline i vint ki molt se prise 
fille estoit au duc de sesile 
parise i vint qui molt ert noble 
ele tenoit coustantinoble 
lorete i vint qui toutes passe 
dame ert de boulougne le crasse 
la dame n ot pere ne mere 
guis l amena uns siens biaus frere 
vestue estoit d uns dras roiaus 
s ot les cevex indes et biaus 
et le mantel bendé d orfrois 
li bouton sont d or espanois 
cascune samble a son avis 
qu ele doie estre empeerris 
car par droit jugement sont beles 
si sont de cors virges puceles 
baron ce sevent roi et conte 
que li haus estoire raconte 
par les bries coustentin l enfant 
vinrent a rome de gent tant 
que les rues encortinees 
furent a grant anui passees 
les gregnors tors et les plus beles 
coisirent avec les puceles 
de vers cendaus furent celees 
de joins furent desous pavee 
as hautes fenestres la sus 
pendirent lor dorés escus 
de chiers pailes gregois fourés 
de gris et par desor ouvrés 
erent coviert mul et destrier 
coler d argent ont li levrier 
as perches sisent li faucon 
hostoir girfaut esmerillon 
li un juent a l escremir 
a l entredeus por miex ferir 
as tables li conte pales 
li viel et li sage as esces 
avec le deduit des puceles 
estoit li dous sons des vieles 
cil jentil vallet vont doner 
lor dras apres le bouhorder 
as hiraus et as rimeours 
as ribaus et as jougleours 
il n a beste salvage el mont 
c on ne trovast a vendre au pont 
et d autre part sont li oisiel 
et li poisson fres et noviel 
et es celiers sont li clare 
et li pieument et ysope 
li palais sambloit embrasés 
de cierges c on ot alumés 
cil haut borgois ont dras de soie 
ains mais a rome n ot tel joie 
por la venue as damoiseles 
en tout le monde n ot si beles 
de saint jake jusqu en otrente 
n en trovast on plus beles trente 
dedens le fort tor principar 
que fist rois juliiens cesar 
couvenra casconne qu ele entre 
quant laiens erent toutes trente 
s enterra coustentins li rois 
tous clora chius les huis tous trois 
qui fait sont de vermeil laiton 
ja puis n i enterra nus hom 
dedens le fort tor batellie 
sera cascune despoullie 
si nue com kai de mere 
adont coisira l emperere 
celi qui li ert plus plaisans 
et de tous menbres avenans 
si sera roine en la soume 
de coustantinoble et de roume 
n i a celi ne mut coulor 
ainsk ele ait passé icest jor 
dist coustentins ' par cele crois 
ou diex fu por la mort destrois 
n i avera honte mestier 
ne vous covigne despoullier 
toutes nues sans les cemises 
se cou n est voir diex me honises 
dont verrai vos mameles blances 
vos bras vos costes et vos hances 
autresi feront vos conpagnes 
dont proverai par vos ensagnes 
que cascune avera sour li 
s ele est digne de haut mari 
et se ele est a point a moi 
par jugement et par otroi 
c est commandise non proiere 
que par mon droit signor saint piere 
la premeraine refusee 
taurai jou le cief a l espee " 
quant les puceles en la fin 
oent le commant coustentin 
que il n a ne mains ne plus 
que il ne voie lor cors nus 
parise de coustantinoble 
parla ki durement ert noble 
et dist ' puceles ce me samble 
l une fremist et l autre tramble 
mainte feme a on mariee 
qui d autrui ert asougnentee 
puis se cuide vendre pucele 
bien doit avoir honte novele 
monoiers qui fausin velt vendre 
doit on a hautes forces pendre 
despoulliés vos seurement 
et jou toute premierement 
faire l estuet u tempre u tart 
et je l lo bien de moie part " 
dient toutes a basse vois 
' vo bon ferons car cou est drois " 
adont osterent les caintures 
qui estoient a or batues 
de soie desronpent lor las 
dont avoient lacié lor bras 
as fermaus de lor cols oster 
veissiés cascune trambler 
qu il en i ot frains et ronpus 
qui valoient cent mars u plus 
adont osterent les bliaus 
les singlatons et les cendaus 
et au desevrer des cemises 
furent si mates et si prises 
c on peust aler deus louees 
ainsqu eles fuissent jus jetees 
et quant les orent despouillies 
sachiés ne furent mie lies 
li rois les vit avant ala 
casconne en la bouche baisa 
ne velt nule gaber s en puisse 
car tost en aroient anguisse 
lorete parla la cortoise 
et dist ' sire s il ne vous poise 
et vous vos i asentisiés 
que revestir vous feissiés 
car par dieu qui est en la nue 
honte est de veir feme nue 
quant revestues nous verriés 
adont au primes coisisiés 
cele ki vous plaira de nous 
damoisele cou estes vous 
et nonporquant par saint denis 
jou aim cascune molt et pris 
molt volentiers les retenroie 
toutes ensamble se pooie 
cascune a dame et a amie 
mais cou ne poroit estre mie 
ne droiture ne l soufferroit 
se je vous preng jo ai grant droit 
car molt estes cortoise et sage 
et molt avenans de corsage " 
atant les cambres deffermerent 
et les damoiseles alerent 
a lor osteus si con jo cuit 
li rois lor douna sauf conduit 
coustentins ot o lui s amie 
qui molt fu sage et ensegnie 
grant feste quinse jors menerent 
li baron qui asamblé erent 
a le feste l empereour 
quant ce vint al quinsime jor 
tot li baron se departirent 
en lor pais si s en revinrent 
tot s en aloient a esfors 
quant a cort vint sanses li fors 
qui grant conpagnie amenoit 
cent compagnons od lui avoit 
sa seror amaine avec lui 
dont pas ne cuide avoir anui 
car il n avoit si bele el monde 
tant con li trosnes aviroune 
bien cuide avoir por sa biaute 
l empereor a avoe 
quant li rois oi la novele 
sachiés durement li fu bele 
vint chevaliers a fait monter 
por faire esramment retorner 
les barons qui alé s en erent 
li chevalier errant monterent 
qui li rois l a fait commander 
les barons a fait retorner 
por venir a la cort ariere 
li rois coustentins sans proiere 
de son palais jus descendi 
od lui si home et si ami 
sanson le fort molt honera 
et sa seror molt acola 
bien dist et avoit enpensé 
que ceste avoit tot sormonté 
n a sa biaute riens ne valurent 
toutes celes qu a la cort furent 
et a feme avoir le vaurra 
cele dist ja ne l pensera 
ne ja a feme ne l aroit 
tant con autre amie averoit 
' ne ja li nen quier faire tort 
bien l aroie houni a mort 
la pucele qui l aime tant 
se li toloie son amant 
jou l oi dire et sevent maint 
que cele a bien le cuer estaint 
et mise sa joie a dolor 
qui pert son ami par amor 
ne jou pas tolir ne li ruis " 
lorete li dist ' jou ne puis 
mie mon signor contredire 
que il ne face tot sans ire 
et son bon et sa volente 
et jou di bien que par biaute 
ne me puis vers vous aatir 
bien le lo et di sans mentir 
qu estre devés quiqu en ait ire 
dame de rome et de l empire 
li rois l oi grant joie en a 
sanson le fort en apela 
' sire " dist il ' or vous dirai 
une cose que pensé ai 
jou prendrai vo seror a fame 
si le ferai de rome dame 
de jerusalem et de l empire 
et cesti qui n est mie pire 
lorete qui est bele et sage 
n a si gentil dusqu en cartage 
je vuel c a moullier le prendés 
et si vuel que de moi tenés 
la cite de sur et de rome 
je le vous doins sans nul ensougne 
avoec vous l aim miex qu a mon cors " 
quant cou oi sanses li fors 
maintenant au pie l en ala 
li rois amont l en redreca 
qui molt en fu lies et joians 
au mostier saint piere qu est grans 
furent ambedeus espousee 
la ot grant joie demenee 
por les noces l empereour 
firent grant feste li pluisor 
ausi font por sanson le fort 
en cui a molt joie et deport 
les noces longement durerent 
et quant vint qu il desasamblerent 
au partir de l asamblement 
a pris li rois un parlement 
et dist jamais ne finera 
dusque babilone raura 
jherusalem et tabarie 
et coustantinoble et persie 
cascons forment li afia 
k a son pooir li aidera 
en leur pais arrier iront 
et leur pooirs asambleront 
con por en babilone aler 
et l amiral desireter 
atant s en departent sans paine 
sanses li fors sa feme enmaine 
que il molt durement ama 
cascons en sa terre rala 
por faire atorner son pooir 
et por prochainement movoir 
quant il se furent atorné 
et lor empire ont ajousté 
a rome cascons repaira 
li rois les vit grant joie en a 
atant de rome se partirent 
viers coustantinoble se mirent 
illueques ont fait lor essone 
quant sont venu a babylone 
quant l amiraus venir les vit 
si l a tenu en grant despit 
contre lui est cascons venus 
o lui vint mile fervestus 
sont venu de fors en la plagne 
li quens guis qui porte l ensagne 
a dit errant a son signor 
' sire veés chi sans folor 
l amiral contre vous issir " 
lors se font tantost fervestir 
li chevalier l empereour 
si les vont ferir sans sejor 
que il ains n i quisent essone 
es gens le roi de babilone 
la veist on molt porfendu 
et maint hauberc et maint escu 
li cau pas ne remonterent 
les gens l amiral i caplerent 
maint chevalier i font cair 
et a la terre mort gesir 
mais li vilains nous a conté 
que force paist ades le pre 
car li romain la force i eurent 
les gens l amiral ne les peurent 
l amiral ont le cief coppé 
en la cite sont tost entré 
noiron ont hors de prison mis 
si l amainent ce m est avis 
devant son neveu coustentin 
qui forment l amoit de cuer fin 
coustentins son oncle honera 
noiron babilone laissa 
jerusalem asegier va 
mais on les cles l en aporta 
ses hom est cascons devenus 
et coustentins les a rechus 
hostages ont livrés vaillans 
de jerusalem vint enfans 
atant s en reva l emperere 
lies et joians a chiere clere 
ainc ne laissa jusc au sec arbre 
castiel cite ne tor de marbre 
se il ne devienent si home 
que il n abate c est la some 
quant li rois ot tot acievé 
et il ot conquis le rene 
ses baillius u pais laissa 
cascon en son lieu assena 
et fu tous li pais rendans 
a coustentin a icel tans 
et puis si a maint jor rendu 
rome de jherusalem treu 
coustentins qui le cuer ot noble 
est venus a coustantinoble 
mais cil pas ne le contredirent 
toutes les portes li ovrirent 
a cel tans que truis en l auctor 
n avoient il point de segnor 
mors en estoit li emperere 
si ot oir une fille clere 
parisse ot non molt par ert bele 
el mont n ot plus gente pucele 
contre roi coustentin ala 
et molt durement l onera 
parise qui ert bele et noble 
la dame de coustantinoble 
valt l empereor honerer 
en son palais le fist monter 
l eve cornerent si laverent 
li baron qui n i aresterent 
guis li senescaus sert del vin 
devant son signor coustentin 
parise forment l esgarda 
en son cuer durement l ama 
quant mangié orent si laverent 
li garcon les napes osterent 
guis qui fu hardis et loiaus 
et molt cortois et molt vassaus 
dales parise s aclina 
bele le vit si l en ama 
tant on parlé ensamble andoi 
qu il s entraiment en bone foi 
parise plus n i demora 
l empereor en apela 
' sire " dist ele ' par amor 
je vuel que me donés signor 
un de vos barons plus proisiés 
dame " dist li rois ' volentiers 
le premier que demanderés 
je le vous donrai si l arés " 
la dame s en bronca aval 
puis dist ' guion vo senescal 
sire rois vous vuel demander 
et si le ferai corouner 
quant il espousee m ara " 
ensi li rois le creanta 
lues le valt faire corouner 
mais il ne le valt creanter 
s iert li quens de poitiers ses pere 
venus entre lui et sa mere 
li rois dist tant por lui fera 
que illuec les atendera 
et guis l en a molt merchié 
ses mesagiers a apresté 
si les envoia a poitiers 
li quens i vint molt volentiers 
et si vint avec lui sa feme 
qui plus est clere d une geme 
lor jornees entr iaus maintinrent 
tantc a coustantinoble vinrent 
li quens guis molt les hounera 
sa mere et son pere baisa 
l endemain fu fais emperere 
sa feme espousa qui ert clere 
quinse jors molt grant joie fisent 
et puis apres s en departirent 
coustentins s en ala a roume 
o lui si baron et si home 
et li quens en poitiers ala 
sa feme avec lui en mena 
qui molt estoit et clere et noble 
guis remest en coustantinoble 
d iaus ne vous irai plus contant 
car jou n en oi en avant 
