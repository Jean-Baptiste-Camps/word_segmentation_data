marote , la fille freessent d arraz , femme symon flandrin , bourgois de saint denis en france , la quele marote estoit enfant de trois anz et demi ou environ , eu jour de mardi de quareme prenant l an mil , c est a savoir en l an devant celui el quel an l inquision fu fete de cest miracle , apres disner entour midi issi cel enfant de la court de la meson en la quele la dite freessent manoit et abitoit , en la court de cele meson . 
la quele court est apres la meson devant dite , outre un ruissel qui court entre cele meson et cele court . 
et ce ruissel est apelé communement ruillon . 
et cel enfant se joua avecques un sien frere qui avoit non symonet , et i estoit present symon flandrin , mari de la mere de cele marote . 
et a la parfin , comme le dit symon s en repera de la dite court , la dite marote demoura ilec , et le dit symonnet s en vint avec le dit symon . 
adonques la dite marote prist un poconnet et vint a ce ruissel et volt puisier de l iaue . 
mes ele chei en ce ruissel et fu portee par l iaue aval cel ruissel par greigneur espace que la longueur de l eglise de saint denis , c est a savoir de la grant porte jusques au grant autel . 
car entre la meson de la dite freessent et le lieu ou la dite marote fu trouvee et traite hors de l iaue sont maintes mesons . 
et entre meson a pluseurs parois et pluseurs clostures . 
et sus le ruissel , es mesons qui entre la meson de la dite freessent et le lieu ou la dite marote fu trouvee , a pluseurs planches , bien jusques a huit ou nuef . 
et ce ruissel estoit adonques si parfont et si haut que il ateignoit jusques a pluseurs de ces planches , et aloit l eve par desus pluseurs d eles . 
et estoit l iaue si parfonde que , se l enfant fust en son estant , si li alast l iaue par desus la teste ou par desus la teste greigneur de li . 
et encore quant le ruissel est onques , si ne porroit nul homme passer par desous les dites planches a qui ne couvenist moillier son cors , tout son cors et son chief en l iaue , pour ce que l iaue ateint a pluseurs de ces planches . 
et pour ce que la dite marote ne revint de la court a sa meson , ne par meson ne par rue apres son pere , ala au lieu ou ele fu trouvee et traite hors de l iaue , si comme certains tesmoins jurez ont tesmoignié , donc il apert apertement que cel enfant marote par son droit non fu naiee et par le ruissel portee au lieu ou ele fu trouvee et traite hors de l iaue . 
et en cele maniere en cel meesmes jour apres disner , puisque len ot sonné la cloche que len sonne apres ce que le couvent de saint denis a mengié , une femme qui avoit non aveline du plessie , chamberiere marie de villers , einsi com ele estoit sus une de ces planches de ce ruissel qui est nommé ruillon , regarda en l iaue en la partie du ruissel qui estoit par desus li , et vit autresi com une cote ou drap courant par cel ruissel loing de li bien par trois toises . 
et por ce que ele creoit que ce fust une cote ou autre drap qui fust proufitable , ele atendi seur la planche , et quant ce drap fu avalé jusqu a li aval le ruissel , icele aveline s abessa et estendi sa main jusqu a l iaue et prist ce drap . 
et quant ele le cuida lever , ele senti une grant pesanteur et vit lors un pelicon avecques le drap . 
et quant ele ne pot lever le fes a une main , ele mist les deus mains a celui meesme drap , et einsi comme ele leva ce fes , ele vit que c estoit un enfant naié , quand ele apercut la teste . 
et ne pot lever ce fes par soi seur la planche , por ce que il pesoit trop et por ce que ele estoit forment esbahie , ele s escria adonc hautement et dist ces paroles : " harou ! 
harou ! 
vez ci un enfant mort ! 
venez ca ! 
aidiez moi a traire cest enfant de ci ! 
" et ce disoit ele a aucuns hommes qui desous li en ce meesme ruissel apareilloient dras . 
et quant cele aveline tenoit einsi cel enfant sus le dos , un de ces hommes qui apareilloient ces dras , raou l englois par son droit non , vint acourant a la planche sus la quele cele aveline estoit . 
et lors il s abessa avecques la femme ensemble et prist la robe du dit enfant , et le trestrent hors de l iaue et le leverent et mistrent sus la planche . 
et quant il orent ce fet , le dit raou revint arriere a ses dras , et les autres i seurvindrent . 
et la dite aveline revint a son hostel qui estoit pres de ce ruissel a deus toises , et regardoit mout esbahie que cil feroient . 
et la dite marote sembloit morte , et le creoient tuit cil qui la veoient qui ilecques estoient et qui la seurvindrent , si com il disoient . 
car ele estoit noire comme terre , toute froide , si defformee et si lede que , se ele eust esté quinze jours sus terre , ele ne deust pas estre plus lede que ele estoit adonques . 
et estoit merveilleusement enflee , ne ne remuoit nul de ses membres ne ses mains , ne ne gemissoit ne ne n alenoit , et avoit l escume a la bouche , ne n avoit en soi nul signe de vie . 
et a la parfin vint ilecques jehan le peletier , englois , qui coupa a un coutel la robe a cel enfant et la despoilla , car ele estoit si enflee par tout le cors que ses manches estoient si estroites que cil qui la tenoient ne la pooient despoillier . 
et en apres ele fu portee en la rive du dit ruissel , et richart le cousturier la prist par un pie et une femme qui avoit a non alarge par l autre , et la tenoient pendue . 
et mabile de la fontaine li ouvroit la bouche as mains . 
mes ele ne vomi onques a cele fois riens . 
et adonques cil qui estoient environ leur disoient : " ne la tenez la pendue , car ele est morte . 
" et adonques s en ala courant emmeline , la chamberiere de la dite freessent , et dist a sa dame que marote sa fille a esté trouvee naiee et morte . 
et quant la mere oi ces paroles , ele issi de sa meson tremblant et soi apuiant sus une femme qui estoit apelee richeut , et venoit disant , oiant pluseurs : " saint louis ! 
rent moi ma fille et je la contrepeserai de froment ! 
" et ces paroles dist souvent la mere en venant au lieu ou la pucelete estoit . 
et comme la dite marote fust tenue pendue par les piez au rivage du dit ruissel , lors apparurent en li aucuns signes de vie , de quoi cil qui la estoient distrent : " ele est vive . 
" et adonques emmeline , la chambriere de la mere de la dite marote , aporta la iaue chaude de la meson adam de mitri . 
et comme cele iaue fust mise en une chaudiere , jehan le clerc et la femme adam de mitri mistrent cel enfant en l iaue chaude en cele chaudiere . 
et lors apercut jehan le clerc que aucun pou de vie estoit en li . 
car la coleur li commenca un pou a revenir , et quant ele fu en cele iaue chaude , elle ouvri plus un des oilz , les quels ele avoit tenuz ouvers par devant , mes non pas pleinnement , et mouvoit les cuisses , et vomi en cele iaue meesmes , et sembloit que son piz eust aucun petit de pouls . 
en apres fressent sa mere vint et fist veu au benoiet saint loys ausi comme ele avoit fet devant , et dist : " mon seigneur saint loys , rendez moi ma fille et je la contrepeserai de froument . 
" et disoit ce que ele avoit voué par cele meesme maniere quant ele venoit au lieu ou len disoit que sa fille avoit esté trovee naiee . 
et adonques despoilla la mere son secot et envelopa l enfant dedenz , et entra en la meson marie de villers sa voisine , et mout de genz avecques li . 
et comme sa mere l eust ilec tenue une piece encline , la dite marote vomi adonques mout . 
et apres ce vomissement ele commenca a gemir mout lentement et feblement , si comme seulent fere genz malades . 
apres ces choses l enfant fut portee en la meson de la dite freessent sa mere par jehan le clerc . 
et la mere les sivoit en apelant sainte marie de pontaise et le benoiet saint loys que il li rendissent sa fille . 
et ameline , la chamberiere de la dite freessent , par le commandement sa dame aluma lors grant feu . 
et la mere mist sa fille en un drap de lin et l envolepa en une pelice et la tint au feu , l enfant vomi aucune foiz yaue et aucunes autres humeurs mout lentement , et gemissoit aucune foiz . 
et donques fist apareillier la mere son lit , et en ce meesmes lit ele tint sa fille envelopee jusques en la nuit . 
et aucune foiz ele prioit la benoiete virge marie et apeloit le benoiet saint loys que il li rendist sa fille . 
et quant il fu soir , en l eure que chandeles doivent alumer , la dite marote commenca premierement a parler et a dire : " haymi , ma dame ! 
haymi ! 
" et des lors que ele ot recouvré sa parole , ele parla en la presence emmeline , la chamberiere de la dite freessent , et jehan le clerc , et en la presence du dit jehan ele demanda des poires . 
et einsi la dite marote fu restablie a vie et delivree du dit perill a l invocacion du benoiet saint loys et ses merites , en tele maniere que ele fu puis alant et parlant ausi comme les autres enfanz de son aage , alant avant et arriere . 
et cel enfant meesmement vint avecques sa mere en la presence des enquesteurs devant notaires d iceus ordenez a escrire l enqueste des glorieus miracles du benoiet saint loys . 
et meemes les enquesteurs demanderent proprement a cele marote se ele estoit cheue en l iaue , et ele dist : " oil . 
" et quant len li demanda pour quoi ele aloit a l iaue , ele respondi que ele i aloit pour ce que ele puisast de l iaue a un poconnet . 
en l an nostre seigneur mil et yy , environ la feste de la purificacion de la benoiete virge marie , fu einsi que une femme de l aage de vint e huit anz ou environ qui avoit non emmelot de chaumont , si comme ele disoit , vint a la vile de saint denis en france avecques deus autres femmes . 
et quant ele passoit par la rue saint jaque qui est en la vile saint denis , ele demanda a marguerite de rocigni , jadis femme mile poucin , se ele la vodroit herbegier . 
et la dite marguerite dist que ele ne pooit , mes ele li enseigna que ele alast a la meson emmeline la charonne , qui est en cele meeme rue . 
et la dite amelot vint a l uis de la dite emmeline et li demanda se ele la vodroit herbergier , et ele respondi : " oil . 
" adonques la dite emmelot avecques ces deus femmes entra en la meson de la dite emmeline un jour de dyemenche a l eure de vespres , et furent cele nuit leenz herbegiees . 
et eu jour ensivant la dite emmelot demora en la meson de la dite emmeline saine et hetiee , et aloit toute droite sus ses piez ausi comme font autres femmes saines , et ala a l iaue et en aporta du puis ou de la fontaine qui est assez loing de la dite meson , et aporta du pain et du feu en la meson et fist les liz et autres servises de meson ausi comme autres femmes saines font . 
et fu einsi saine ce lundi ensivant et fist ces choses desus dites , et tout ausi fist ele le mardi ensivant en cele propre meson . 
et en la nuit qui fu entre le mardi et le mecredi ensivant , comme la dite emmelot se geust en la meson de la dite emmeline en un lit avecques une femme qui estoit venue avecques li et avoit ilec demouré , si com il est dit desus , une maladie prist a la dite emmelot en la cuisse , en la jambe et el pie destres , entour mienuit , si comme la dite emmelot disoit que a cele heure li estoit avenue cele maladie . 
et u matin la dite emmeline vint a li et la trouva plorant , et li demanda que ele avoit . 
et la dite emmelot li respondi que ele avoit einsi perdu l us de la cuisse , de la jambe et du pie que ele ne s en pooit aidier . 
et lors la descouvri icele emmeline et regarda les membres de la dite emmelot desus nommez plus pers que les autres membres , et les toucha et mania avecques la dite femme qui avoit geu avecques la dite emmelot . 
et tout fust il einsi que les dites femmes touchassent ses membres et maniassent et estreinsissent forment , la dite emmelot disoit que ele n en sentoit rien . 
et quant len poignoit la dite emmelot a une aguille asprement es membres desus diz , ele disoit que ele n en sentoit rien . 
et ele apeloit saint loys que il li aidast . 
et pour ce que cil qui ilecques estoient seussent miex se la dite emmelot avoit perdu le sentement des membres desus diz , il mistrent le pie malade au feu , et li demandoient cil qui ilecques estoient se ele sentoit la chaleur du feu . 
mes ele respondoit que ele n en sentoit rien . 
et adonques la dite emmelot proia ceus qui la furent que il la portassent au tombel du de qui ele apeloit souvente foiz l aide . 
et se voua a lui et dist que ele seroit touz jours sa pelerine et que ele ne mengeroit que une foiz le jour de sa vegile . 
pour la quele chose emmeline la charronne et eudeline de chaumont , qui adonc demoroit en la meson de la dite emmeline , et juliote dite la douce , sa voisine , et marie la flamenge mistrent la dite emmelot en une civiere et la porterent en l eglise saint denis et la mistrent apres le tombel du benoiet saint loys pour ce que ele fust ilec curee par ses merites . 
en ce jour meesmes que ele fu portee au dit tombel , vers heure de vespres , la dite emmelot revint a la meson de la dite emmeline atout deus potences sous ses deus esseles , traiant apres soi son pie envers einsi que la plante du pie estoit tornee par desus et le col du pie vers terre , si que les potences avecques l autre pie la soustenoient toute . 
et sembloit que ele apres la cuisse , la jambe , ausi com s il fussent liez et non pas conjoinz a l autre cors . 
et la dite emmeline la recut cele nuit a son hostel , ja soit ce que ele la pot a grant poine conduire en sa meson pour le descendement de quatre degrez par les queux len descent en icele meson . 
en apres la dite emmelot visita mout de foiz et souvent le dit tombel jusques au jor de dyemenche de la passion lors prochainement ensivant , et aloit a deus potences et a grant poine et a grant travail , en traiant apres soi sa cuisse , sa jambe et son pie , les queux membres , quant ele aloit einsi , sembloient miex estre liez a son cors que ce que il fussent conjoinz naturelment . 
et avoit mout de travail en passant le guichet pour la maladie et pour la feblesce de li meesme , por ce que il estoit haut un pie , tant que ceus qui passoient la voie et les macons qui ilecques ouvroient la maudisoient pour ce que ele empeechoit la voie . 
et quant ele venoit einsi au tombel du glorieus saint loys , ou ele se gesoit ilecques ou ele se seoit en grant froidure eu tens desus dit . 
et adonques icele devant nommee emmelot vint le jour du dyemenche en la passion nostre seigneur au matin au tombel devant dit a toutes ses potences , malade ausi com ele avoit acoustumé , en traiant a li son pie , et ploroit apuié au tombel , et paroit a son semblant que ele eust mout d angoisse . 
et en l eure de prime de cel meesme jour , entre la messe matinel et la grant messe , endementres que la dite emmelot se gesoit apres le dit tombel malade einsi com ele avoit acoustumé a estre , ele se commenca mout a dementer , a pleindre et a doulouser et avoit mout d angoisse si com il aparoit a sa face , si com il est dit desus . 
et marguerite de rocigni et s ostesse li demandarent se nul l avoit ferue , et ele respondi que nenil . 
" mes nostre sire diex " , dist ele , " et la virge marie et le benoiet saint loys me deliverront tost , car j ai grant doleur es membres malades . 
" lors s assist la dite marguerite apres icele et la conforta . 
et adonques la dite emmelot commenca a mouvoir le pie et la cuisse , et entrehurter ensemble et freindre et froier l un a l autre , en la maniere comme quant aucun tient noiz en sa main et les froie l une a l autre , si comme cil qui la estoient adonques le disoient . 
et un petit apres ce , ele commenca a estendre ses membres et a esdrecier et a tenir les dreciez , en tenant soi as mains as aniax pendanz au couvercle du dit tombel de fust , et s i tenoit a deus mains . 
et lors ele se leva droite sus ses piez sanz potences et sanz aucune autre ayde . 
et apres ce , tantost que ele fu esdreciee , ele vint au grant autel qui est par trois toises loing du tombel et plus , par soi , sanz potences et sanz autre ayde , et revint de l autel au tombel , loant dieu et beneissant le benoiet saint loys qui l avoit delivree . 
et apres la dite emmelot monta les degrez par les queux len va as reliques , ensement sanz potences et sanz aucune ayde , et les besa et offri un denier . 
et ensement ele descendi arriere par soi sanz ayde et revint au tombel devant dit , ou ele fu longuement a genouz , et fesoit ilecques ses oroisons . 
en ce meesme jour ele ala par l eglise de saint denis devant dite saine et delivre et droite par soi , sanz potences et sanz ayde . 
et en ce meesme jour , quant la messe fu dite , la dite emmelot ala en la rue ou ele demouroit quant ele estoit malade , saine et haitiee de la dite maladie , par soi , sanz potences et sanz ayde , ausi com une autre femme saine et hetiee , et venoit souvent a l eglise de saint denis au dit tombel et prioit ilecques , et aloit droite par soi , sanz potences et sanz aide , ausi com une autre femme saine . 
en apres la dite emmelot dit que ele voloit aler en pelerignage et visiter l eglise de nostre dame de bouloigne sus la mer , et einsi ele se departi de la ville saint denis , et fu une piece du tens passé aincois que la dite emmelot revenist , et en apres ele revint et fu herbegiee en la meson de la dite marguerite . 
et puisque ele fu revenue , ele demoura a saint denis et fu chamberiere en la meson jehan augier du saugier , bourgois de saint denis , et chamberiere sa femme pres de deus ans , saine et hetiee , et portoit granz fez . 
et adonques meesmement ele visitoit souvent le tombel et fesoit ilecques ses proieres . 
et a la parfin la dite emmelot fu malade en la meson du dit jehan et fu portee en la meson dieu de saint denis , et ilecques ele mourut . 
gile de saint denis , fille girart elout , bourgois de saint denis , bouchier , fu espousee el quinzieme an de son aage de estiene phelipe , bouchier , bourgois de saint denis . 
du mois de juignet de cel meesme an , l endemain de la feste de la benoiete marie magdaleine , icele meesme gile fu enceinte , si tost que ele enfanta dedenz l an une fille morte . 
et aincois que ele enfantast , elle commenca en un jour de lundi entre pasques et penthecouste a travaillier en cel enfantement et a avoir grieves doleurs . 
et el jour de juesdi ensivant ele enfanta une fille morte . 
et com ele travaillast einsi , ele dist as femmes qui ilecques estoient que eles li aidassent , car ele ne se pooit soustenir sus ses cuisses . 
et adonques marie , femme oede de saint denis , voisine de la dite gile , et bourjot , la chamberiere de la dite gile , la soustindrent et la mistrent en un lit . 
et adonques ses cuisses et ses piez furent si noires et si perses , et fu si non puissanz , que ele ne se pooit soustenir sus les cuisses ne sus les piez , et par le nombril en aval el perdi tout l us de ses membres , einsi que len li estreignoit les diz membres forment as ongles , et fesoient cil qui la estoient degouter sus ses piez chandoiles de sieu alumees et metoit len desus avec tout ce les charbons ardanz , et nonpourquant la dite gile disoit que de tout ce ele ne sentoit rien qui fust , ne ne moustroit par nul signe que len la blecast . 
et neis le pie de la dite gile sembloit desloué , et fu en tel estat an et demi sanz metre nule medecine en la dite maladie . 
et eu dit tens bourgot , adonques chamberiere de la dite gile , et jehenne , la femme jehan vaus , et aucune autre foiz une autre femme portoient la dite gile d un lieu en autre , aucune foiz a l uis et ailleurs la ou fere le couvenoit . 
et comme en cel jour meemement que les os du benoiet saint loys , jadis roi de france , fussent portez a l eglise saint denis , c est savoir en la feste saint berthelemi , la dite gile eust entendu que cil qui avoient les escroeles souz la gueule estoient gueriz du seul atouchement de la chasse en la quele les os du benoiet saint loys reposoient , et un homme né de saint denis qui avoit defaute de veue par devant avoit par ce recouvré sa veue , en ce meemes jour la dite gile se voua au benoiet saint loys que , se il la delivroit de cele enfermete , ele seroit chascun an a la messe de son anniversaire , et que nule oevre ele ne feroit cel jour , et que ele seroit sa pelerine . 
et la dite gile se fist porter einsi malade au dit tombel du benoiet saint loys et se fist metre delez lui et en an que les os du dit benoiet saint loys furent portez en france et enseveliz en l eglise mon seigneur saint denis , et metoit la dite gile sa main sus le lieu ou il estoit enseveli et i atouchoit ses membres malades , et besoit la chasse et le tombel , et gisoit ilecques souvent au tombel par jour . 
et comme ele estoit delez le tombel , ele prioit et apeloit souvent le benoiet saint loys que il la delivrast . 
en apres , el novieme jour , il fu avis a la dite gile que il li estoit miex et plus souef de la maladie devant dite et que les os s entrehurtassent en ses membres . 
et adonques eu disieme jour la dite gile fu delez le dit tombel et senti en ses membres tant d assouagement que ele essaia a soi lever , et se leva par soi sanz aide et ses piez . 
et ele tenant un baston en sa main ala au grant autel apuiee de cel baston , et ala entour l autel et le besa , et lors ele s en revint au tombel . 
et en ce meemes jour ele ala au grant autel sans baston et sanz autre ayde , mout feblement , nonporquant y aloit ele . 
et par pluseurs foiz ala environ l autel , ses mains jointes , au moins par trois foiz . 
et en apres ele revint au tombel et fu ilecques jusques a tant que vespres furent chantees . 
et apres ce , en cele heure que les portes de l eglise doivent estre closes , la dite gile se leva par soi du lieu ou ele estoit apres le tombel , et prist son baston en sa main , et s acompaignierent a li aucunes femmes , c est a savoir guymar , la femme giraut de louvres , et sa mere et la chamberiere de la dite gile et aucunes autres persones qui de riens ne li aidierent ne li n atouchierent , si com ele disoit , et s en ala a sa meson sanz autre ayde que du dit baston . 
et en apres , en l onzieme jour ensivant , la dite gile ala a la dite eglise et au dit tombel par soi et sus ses piez atout son baston en sa main et sanz autre ayde , pour ce que ele recouvrast pleine sante , et revint ensement , et ausi fist ele es trois jours ensivanz , ainsi que eu tresieme jour ele se senti pleinnement delivree , et lessa son baston en l eglise que ele souloit porter , et s en ala en sa meson par soi , sanz baston et sanz autre ayde , saine et delivre . 
et ala apres a l eglise par soi et as autres lieus , et fist ce que ele avoit a besoignier , saine et hetiee , et estoit encore quant l enqueste de cest miracle fut fete , c est a savoir en l an mil deus cens quatre vinz eu mois de may . 
et disoit len communement eu tens devant dit par la vile de saint denis que la dite gile fut delivree de la maladie devant dite par les merites du benoiet saint loys et par ce que ele apela s ayde . 
et les genz , quant il veoient la dite gile , disoient communement ces paroles : " veez ci cele qui fu delivree par le benoiet saint loys . 
" tyfaine , jadis femme de adam rance de chastelet , de la paroisse saint marcel en la vile de saint denis , de l aage de sexante anz , com ele fust pieca de l aage de seze ans ou environ et gardast ses brebiz et les berbiz ses freres as chans , ele se seoit environ penthecouste , mes pas ne se recorde du mois ne du jour , une grief maladie la prist entre nonne et vespre , par quoi ele fu tremblant par touz les membres de soi , en tele maniere que quant cele maladie la tenoit , tant comme ele fu joene , son chief , a metre hors sa langue , retrere , aucune foiz hurter ses denz ensemble , aucune foiz ses doiz et ses mains par force clorre et ouvrir souvent , et neis ses piez demener la terre . 
quant la dite tyfaine fu joene , la dite enfermete la grevoit plus chascun mois el tens de la nouvele lune par huit jours ou par nuef , non pas ensemble en touz les membres , aincois sailloit la maladie de l un membre a l autre et la tenoit toz jours en aucun de ses membres desus diz . 
et quant la dite tyfaine envilli , ele estoit plus forment grevee de la devant dite maladie , et ausi comme continueument la tenoit en aucun de ses membres . 
et son ventre estoit aucune foiz si de la dite maladie que il sembloit que il fust conjoint avecques les costes au dos . 
et quant la dite maladie la tenoit es denz ou en la langue , ele ne pooit mengier ne ne mengoit point . 
et quant ele cessoit des denz et de la langue , combien que cele maladie la tenist es autres membres , ele mengoit . 
et cele maladie tint la dite tyfanie par vint e huit anz , et de ce tens que ele estoit de l aage de seze anz jusques au tens que les os du benoiet saint loys furent portez en france . 
adonques comme la dite tyfaine eust oi dire , onze anz ja passez , que une femme qui avoit non emmelot , qui aloit si courbe que ele s apuioit a un baston qui n avoit pas plus de pie et demi de longueur , avoit esté de tele maladie delivree au tombel du benoiet saint loys et aloit toute droite , et comme jehan , fiuz d icele dite tyfaine , li eust dit que il voloit que cele tyfaine sa mere alast au tombel pour sa delivrance et pour sa guerison et apelast l ayde du benoiet saint loys , neis se ele devoit hanter le dit tombel par l espace d un an , et , si com il disoit , que sa mere seroit ilecques delivree , lors ala la dite tyfaine et vint au dit tombel eu jour ensivant . 
et si comme la dite tyfaine aloit un jour au dit tombel , jehanne la charetiere demanda a la dite tyfaine ou ele aloit . 
et la dite tyfaine respondi que ele aloit au dit tombel , car ele avoit esperance que ele seroit ilecques delivree de sa maladie ausi comme la dite emmelot avoit esté . 
lors li dist la dite jehenne : " tu es trop vielle , tu ne seras ja guerie de ceste maladie fors quant tu morras . 
" et la dite tyfaine li respondi : " si serai , car j ai ma fiance que le benoiet saint loys me deliverra . 
" et la dite tyfainne vint par nuef jours au dit tombel tres bien matin et fu ilecques jusques au soir , et ce disoit ele quant ele revenoit a sa meson . 
et en ces devant diz jours ele estoit plus grevee que ele ne souloit de la devant dit maladie . 
et la dite tyfaine fu es diz jours toute jour delez le dit tombel , que ele ne mengoit jusques au soir que ele revenoit a sa meson . 
et eu novieme jour , entre nonne et vespres , ele fu si grevee de la maladie devant dite , quant ele estoit delez le dit tombel , que ele creoit adonques morir . 
de quoi ele commenca mout forment a plorer et a apeler l ayde de dieu et du benoiet saint loys que il la delivrassent . 
et adonques il fu avis que une grant mote de glace li montast du cors au chief et issist de li par la bouche et par les oilz et par son chief , et des icele heure ele se senti mout durement alegiee de la grant doleur avoit esté . 
et en la nuit ensivant la dite tyfaine soufri griement cele maladie . 
et le jour ensivant ele vint au dit tombel toute tremblant et fu ilecques , et demenoit son chief et ses membres mout souvent . 
et en ce meesme jour devant complie et ancois que ele issist de l eglise , ele fu si delivre de cele trembloison et de cel demenement desus dit de ses membres que apres ce ele n en senti riens , et en cel propre jour ele s en revint a sa meson si parfetement delivre que apres ce de cele maladie devant dite ele n en senti riens . 
et communement len dit en la dite parroisse et entre ses connoissanz d icele que ele fu delivree de la dite maladie par les merites et par l invocacion saint loys . 
a une femme qui avoit non amelot , qui disoit que ele estoit de chambli le haubergier , de trente anz et plus , aloit par la vile de saint denis si courbe , par trois anz ou la entour aincois que les os du benoiet saint loys fussent portez en france , que ses naches estoient plus hautes que son chief . 
et quant ele aloit , ele portoit son chief pres de terre pie et demi , apuiee d un baston que ele tenoit en sa main de pie et demi de longueur ou environ . 
et si aloit la dite amelot a ses piez par terre et non mie as jenouz , et sembloit un mostre , si que , quant les enfanz la veoient , il s enfuioient . 
et quant ele vouloit regarder le ciel ou aucune persone quant ele aloit , il li couvenoit tourner son col de travers pour ce que ele peust veoir les choses devant dites . 
et quant la dite amelot vouloit descendre degrez , ele ne pouoit pour sa courbete , ele les descendoit en tourniant soi par les degrez . 
et comme les os du benoiet saint loys fussent aportez a saint denis et les malades eussent commencié a venir au tombel du benoiet saint loys pour sante recouvrer , la dite amelot vint ensement au dit tombel et gesoit ilecques par pluseurs jours . 
et du commencement , comme la dite amelot vousist venir au dit tombel , la dite amelot ala a la meson thoumas de hystoire qui estoit ordené a la garde de ceus qui venoient au tombel du benoiet saint que il ne fussent empressez , et le pria maintenant mout efforcieement que il la meist delez le tombel en bon lieu . 
et disoit que ele avoit en soi foi et esperance que ele peust estre delivree par le benoiet saint loys desus nommé . 
et comme ele estoit einsi malade et se gesoit delez le tombel du glorieus saint loys , ele apeloit s ayde par ces paroles : " mon seigneur saint loys , ayde moi et me rent sante ! 
" et lors vint un jour que la dite amelot se gesoit malade delez le tombel ausi com ele avoit acoustumé , si se commenca petit et petit a esdrecier et mist ses mains a un tabernacle de fust qui adonc estoit sus le tombel . 
et lors en apres ele s esdreca , et donc len ooit ses os hurter l un a l autre et defroissier , et ala par soi sus piez sanz autre soustenement toute droite au grant autel qui est loing d ilecques par trois toises ou environ , et revint ensement au tombel . 
et en ce meesme jour la dite amelot ala droite seur ses piez par soi par l eglise sanz baston et sanz autre ayde . 
et pluseurs genz corurent veoir cel miracle et maudisoient les moines qui ne sonnoient les cloches pour le miracle . 
et en cel meesme jour la dite amelot revint par soi sus ses piez a l ostel ace le fevre , eu quel hostel ele estoit herbegiee , et y ala saine et droite sanz baston et sanz ayde , et fu apres ce en l ostel du dit ace saine et droite un an et plus , et aloit par la vile de saint denis , et portoit souvent un seel plein d iaue sus son chief et les dras a laver , et fesoit autres choses ausi comme autres femmes , et mout souvent venoit a l eglise de saint denis et fesoit ses prieres au dit tombel , sainne et droite . 
et disoit len communement par la vile , hommes et femmes , clers et lais et moines , que la dite amelot par les merites et a l invocacion du benoiet saint loys avoit esté delivree de la maladie et de la courbete desus dite . 
a jehan le bouchier de grollei fu nee une fille de marguerite sa femme , qui avoit non marote , en vendenges . 
nostre pucelete ot dis anz en l an nostre seigneur mil deus cens quatre vinz et yy , et el secont jour ou eu tierz de la nativite de cele pucele , souz le destre oil de cele fillete aparut une tache rouge ausi comme se une puce l eust ilecques morse . 
en apres , cele bubete et cel signe crut petit et petit , un jour apres autre , ausi com un oef moien de geline . 
et puis crut ce signe en la partie de l ueil devers la temple et monta au sourcill et couvri l ueil , si que la pucele ne pooit veoir que du travers de celui oil , se cele bocete ne fust esloigniee as doiz et fust souslevee de l ueil . 
et estoit cele piece de char rouge et mole a maniere de char ne ne metoit hors nule pourreture . 
et einsi dura cele maladie par l espace de un an et nuef mois ou environ . 
et le dit jehan , pere de la pucelete , et marguerite , sa femme et mere de cel enfant , l aporterent a paris et la mostrerent as mires et as cyrurgiens et demanderent conseil de cele maladie , les quex mires leur distrent que se cele piece de char estoit coupee , que l enfant mourroit ou perdroit cel oil . 
et furent fetes aucunes medecines a la dite maladie , et herbes i furent mises , qui en riens du monde n i proufitierent , aincois i nurent , et crut plus fort la maladie . 
apres ces choses , comme les diz jehan et marguerite eussent entendu que pluseurs miracles estoient fez au tombel du benoiet saint loys , jehan , le pere d icele pucelete , la voua a dieu et au benoiet saint loys en disant ces paroles : " biau sire diex et le benoiet saint loys , je vos veu ma fille et la vous doins , et vous promet que des or en avant ele n aura autre mire que vous . 
" et donques la porta la dite marguerite sa femme au dit tombel par le commandement du dit jehan jusques a seze jours continuez , escepté le secont jour . 
et comme la dite marguerite portast de rechief la dite pucelete au dit tombel , ele voua et dist einsi : " mon seigneur saint loys , priez nostre seigneur que il delivre ceste moie fille de ceste maladie et je vous promet que je ja mes en tout le tens de ma vie au jour de vendredi je ne vestirai de chemise , que moi soviegne . 
et se je l oublie par aucune aventure et je m en recorde apres , tout maintenant je la despoillerai . 
" et la mere garda mout bien son veu jusques a l inquisicion de cest miracle . 
de rechief , une autre foiz aincois que la pucele fust delivree , endementieres que la dite marguerite sa mere venoit au tombel et aloit , ele vouoit icele pucele au benoiet saint loys et disoit que se diex et le benoiet saint loys la delivroient de cele maladie , que tant comme la dite pucele seroit en sa compaignie ele seroit sa pelerine , et chascun an ele offerroit une chandele de la longueur de la pucele , et se il avenoit en aucun an que ele ne la peust fere a la longueur de la pucele , que ele la peust a deus foiz aemplir . 
et la seconde foiz , c est a savoir eu secont jour que la dite pucele fu portee au dit tombel , la dite piece de char se commenca aucun pou a dessevrer de l autre char . 
et quant jehan , le pere de la pucele , l apercut , il dist a marguerite sa femme devant dite ces moz : " il m est avis " , dist il , " que le benoiet saint loys deliverra nostre enfant . 
alez chascun jour et portez le dit enfant au dit tombel . 
" et einsi le fist la mere de la dite pucele , et estoit ilecques jusques au soir . 
a la parfin , comme les diz jehan et marguerite venissent au dit tombel eu sezieme jour et icelui jehan tenist la dite pucele par derriere souz ses aisseles , il mist la bouche de l enfant et la maladie sus le tombel , et la pucele cria ausi comme se ele fust pointe d un grefe . 
et les diz jehan et marguerite se regarderent et virent cele piece de char qui estoit cheue a terre , et lors i regarderent la pucelete eu visage et la virent delivree , et ilecques estoit remese une trace rouge , mes nonpourquant ele ne seignoit pas en maniere que sanc en corust , ausi comme il fet quant une piece de char est coupee de char morte . 
et quant len disoit a la dite marguerite qu ele se conseillast as mires et que ele i meist oignemenz a guerir cele trace , ele respondi que non feroit ja , aincois atendroit que dieu et le benoiet saint loys , qui l avoit delivree de greigneur chose , la deliverroient de ce ramanant . 
apres ce , la dite marguerite la porta au dit tombel par tantes foiz que il leva sus la trace une crostelete et puis secha . 
et lors la dite pucele fu de la dite maladie et de la dite trace dedenz un mois ou ilecques entour de tout en tout delivree , et touz jours apres ce ele fu saine de la maladie devant dite jusques a l inquisicion du miracle devant dit . 
et la dite piece de char fu pendue et demora sus le tombel du benoiet saint loys . 
et disoient les genz : " c est la boce de l enfant de grollai que le benoiet saint loys a delivree . 
" et communement dit len en la vile de grolley et en la vile de saint denis que la dite pucele fut delivree par les merites du benoiet saint loys et a l invocacion d icelui . 
et les inquisiteurs virent la dite pucele et leur fu moustree devant eus , et atouchierent eu lieu ou cele maladie avoit esté , mes il n i paroit riens que une petite tracete qui estoit ja toute affermee et guerie du tout . 
guillot dit le potencier , nez de varenguebec outre les guez du dyocese de coustances , vint a paris environ le douzieme an de son aage , et fu avec robert dit reboule , foulon et bourgois de paris , sain par un an et demi ou environ . 
et lors le prist une maladie en son pie destre souz la cheville du pie dedenz et dehors , et enfla son pie , et commenca a clochier et aloit clochant , et einsi fu il un an . 
et comme le dit guillot ne fust pas delivré , il demanda et quist conseill des mires , qui li distrent que il couvendroit son pie de chascune partie pour la maladie qui ilecques s estoit concueillie et aunee . 
et einsi mestre henri du perche qui demouroit a paris , cyrurgien , le pie du dit guillot en trois liex souz la cheville dedenz et dehors , et ot le dit guillot apres ce par dis semaines . 
mes ce ne li proufitoit riens , aincois sembloit que ce li neust que li mires li fesoit . 
et adonques quant li dit mires s averti de ce , il conseilla au dit guillot que il alast a saint eloy en pelerinage et que il priast ilecques a dieu que par les merites de saint eloy il le vosist delivrer de la maladie devant dite , quar il ne creoit pas que par oevre d omme ou par medicine il peust estre gueri , ce disoit il au dit guillot . 
pour la quele chose le dit guillot fu dolent et angoisseus pour la maladie et pour ce que il ne creoit pas que il peust soufrir le travail de si grant voiage , meesmement en alant a potences si com il aloit et avoit alé du tens que son pie avoit esté . 
toutevoies il emprist le voiage et ala a saint eloy a noion , non pas sanz mout d angoisse et de douleur . 
et nonpourquant il fu porté aucune foiz par autre , car il ne pouoit aler . 
et quant il fu venu la , il fu ilecques une nuit et l endemain il s en parti , onques ne senti nul assouagement en son pie . 
et comme il revint a paris , il fu herbegié en la meson robert reboule avecqes le quel il avoit demouré avant ce que il fust malade , ne il ne se pouoit mouvoir fors a potences souz ses esseles . 
et adonques li diz robers li conseilla que il se confessast et que il alast de rechief en bon estat a saint eloi devant dit . 
et puis quant le dit guillot fu confes , le dit robert bailla au dit guillot compaignon qui avoit non conte , son sergant , pour ce que il li aidast en la voie . 
et donques le dit guillot et le dit conte alerent a saint eloy . 
et quant il furent la , le dit guillot fist ilecques son offrende a l autel si com font les autres malades . 
et il revindrent a paris , mes le dit guillot ne fu de riens assouagié . 
a la parfin , comme le dit guillot eust einsi esté lonc tens sanz nul assouagement , un autre mire qui avoit non mestre bernart , qui demouroit a paris , ot le dit guillot en cure par un mois ou la entour et s efforcoit de lui curer en tant com il pouoit . 
et quant il vit que il ne pouoit guerir le dit guillot , il le delessa . 
et apres ce , la maladie se monteplia si que les os issoient de son pie , et les traioit le dit guillot hors a ses propres mains , et ce qui estoit mis d une part de son pie issoit par l autre , se ce fust festu ou autre chose , et estoit la pueur si grant et la pourreture qui issoit de son pie que la mesniee du dit robert ne la pooit soufrir , aincois blamoient le dit robert pour ce que il le tenoit en sa meson . 
et avoit environ le grant pertuis du pie du dit guillot sept ou huit pertuis qui touz couroient et getoient ordure et pourreture . 
et avoit le dit guillot la jambe contrete , si que il ne la pooit metre a terre , ne le pie . 
de quoi le dit robert reboule li conseilla que il se feist couper le pie et fere une eschace de fust , si que il peust miex estre curé et estre entre les genz a gaaignier son pain . 
et donques le dit guillot ala au charpentier et li raconta que il entendoit a fere . 
et quant cel charpentier l oi , il li desloa et guillot crut son conseil , meesmement pour la doute du couper le pie . 
et fu le dit guillot en tel estat jusques a tant que les os du benoiet saint loys furent aportez en france . 
et comme les os devant diz fussent aportez a paris et fussent en la chapele le roi , et guillot oy que nostre seigneur fesoit miracles pour le benoiet saint loys , il ot fiance que tout ausi com il fesoit miracles pour autres et vertuz , que il les feroit ausi pour lui . 
et donques il ala a la chapele le roi et il volt entrer pour ce que il alast as os du benoiet saint . 
mes il n i pot entrer , et jut cele nuit delez la porte du palais . 
et en apres , comme les os du benoiet saint fussent portez a saint denis et ilecques enseveliz , le dit guillot vint a potences au tombel du benoiet saint loys . 
et en ce meesme jour com il revenoit a potence a paris , il se senti si alegié que sanz potences et sanz baston , la quele chose il n avoit fet de dis anz continuelment devant trespassez . 
et adonques le dit robert reboule dist au dit guillot : " va et si te confesse bien de tes pechiez , et va arriere au dit tombel a grant devocion et prie que dieu te voille delivrer par les merites du benoiet saint loys . 
" et le dit guillot confes vint en apres a potences au dit tombel , et fu ilecques par nuef jours continuez delez le dit tombel et apeloit le benoiet saint loys a sa delivrance . 
et eu septieme jour ou en l uitieme apres que il au tombel , il prist de la poudre qui estoit sus la pierre la quele estoit sus le tombel du benoiet saint loys , et en metoit es nuef pertuis fez en son pie a maniere de flestres qui decouroient pueur et ordure , si com il est devant dit . 
et les diz pertuis dedenz trois jours lessierent a courre et furent reempliz de char , sanz aucune autre medecine . 
et comme le dit guillot ot ilec esté par nuef jours , il fu gueri , et a paris a l ostel de son seigneur a potences pour la feblece , et ilecques il les lessa ne onques puis ne les porta , mes aloit a un baston que il tenoit en sa main deca et dela par les voies sanz autre aide par quatre mois ou environ , pour sa feblece . 
et les diz pertuis estoient clos et de char reemplis et ne metoient riens hors , mes les traces i estoient , et peust donc le dit guillot avoir alé sanz baston se il eust voulu , mes il clochoit aucun petitet de ce pie . 
et apres ce , il fu touz jours sain de la maladie devant dite . 
et dit len communement que il fu delivré de la dite maladie par les merites et a l invocacion du benoiet saint loys . 
et einsi le virent les examinateurs gueri de la dite maladie au jour que il recorda ce fet et dist devant eus . 
thoumas de voudai ooit bien et veoit cler du tens de sa nativite et par l espace de douze , et gardoit aucune pors de la communite de la vile de voudai et soioit aucune foiz les blez et fesoit ses autres besoignes . 
et comme le dit thoumas geust une nuit en la granche , le charron , il perdi la veue si qu il ne veoit ne pou ne grant , et avoit les bestournez eu chief , et les tenoit un petitet ouverz , et aucune ouvroit plus , et n i paroient point les pruneles . 
et einsi fu il avugle et du tout en tout neent voiant par un an et plus en la vile de voudai . 
et en cel tens il estoit povre et mendiant et queroit son pain en la dite vile de voudai , et le menoit a la foiz un jouvencel , fiuz oudart boscheron , et aucune foiz adam vicart et aucune foiz il aloit seul apuiant soi d un baston , et aucune foiz cheoit en la boe et se honissoit tout , et le leva aucune foiz jehan le chandelier de la boe . 
et avint une foiz que guillot , le fiuz huede boscheron , qui menoit le dit thoumas , le lessa seul en une rue de voudai , et donques le dit thoumas commenca a aler seul , en levant ses piez en haut et en soi apuiant a un mur , vers une fosse ou il avoit un celier . 
et quant jehan le chandelier et une femme qui trespassoit par la rue virent icelui thoumas qui aprochoit de la dite fosse , il douterent que il ne cheist dedenz . 
il vindrent a lui et il distrent : " qu est ce , thomas ? 
a pou que tu n es cheuz en ceste fosse . 
" et apres ces choses , quant le dit thoumas ot entendu et oy que len disoit communement que le benoiet saint loys fesoit a saint denis granz miracles et mout de vertuz , et li disoit len que il feroit que sage se il i aloit , il dist donques que il i vouloit aler et que il creoit , se il aloit la , que il seroit gueri . 
et dist encore que il iroit se il devoit vendre sa cote et aler la en sa chemise . 
et adonques le dit thoumas pria ysabel , la mere adam dit vicart , que ele li otroiast adam son fill a mener le a saint loys . 
et le dit adam i ala , non pas par la volente sa mere , avec le dit thomas et le conduist jusques a saint denis , et mistrent huit jours aincois que il venissent a saint denis , car il aloient par les viles qui estoient sus le voiage querant leur pain . 
a une tombe qui estoit nommee la tombe de mon seigneur loys , roi de saint denis . 
et quant il vindrent a cele tombe , le dit thoumas s aresta delez cele tombe et prist un anel qui estoit embatu en la tombe et besa la dite tombe et s acouta delez cele tombe . 
et com il ot ilecques un petitet geu , il se leva , et lors li commenca a courre des sanc et de ses narines si que il decouroit sus sa robe . 
et donques dist le dit thoumas au dit adam : " biau compaignon , je voi . 
" et tantost un homme qui ilecques estoit li moustra un coutel a un blanc manche que il tenoit en sa main et li demanda que ce estoit que il tenoit en sa main . 
et le dit thoumas respondi que c estoit un coutel a un blanc manche . 
et une femme qui tenoit unes paternostres en sa main demanda au dit thoumas que c estoit que ele tenoit en sa main . 
et il dist que ce sont unes paternostres . 
apres ce , il alerent mengier en la vile , et apres mengier il vindrent a paris et i demorerent cele nuit , et l endemain il alerent a une vile qui est dite la queue et i demorerent cele nuit . 
et eu jour ensivant il vindrent a voudai entre nonne et vespres , mes il n entrerent pas en la vile jusques a vespres . 
et apres heure de vespres il entrerent vile de vouday , et portoit le dit thoumas un baston sus s espaule , et mout de genz vindrent encontre lui et mout de femmes a grant joie , et disoient que saint loys de saint denis fesoit granz vertus . 
en apres il alerent par la vile jusques a la meson dieu de cele meesme vile et il jurent cele nuit . 
et en cele meesmes nuit que le dit thomas revint premierement a vouday de l abeie de saint denis , devant l uis de la meson dieu du dit lieu , entour heure de vespres jaquin dit belouis , escuier , moustra au dit thoumas un denier que le dit escuier tenoit en sa main pour esprouver se le dit thomas le verroit , pour ce que len disoit communement que il avoit recouvré sa veue , et demanda au dit thomas quel denier c estoit , et il dist que c estoit un parisi et il dist voir . 
et puisque le dit thomas fu revenu il avoit les ausi droiz , ausi clers , ausi nez et ausi ordenez en son chief com il avoit devant ce que il eust perdu sa veue . 
et puis apres ce que le dit thomas ot sa veue recouvree , il aloit communement par les mesons et par les rues et par les chans de la dite vile sanz aucun meneeur et la ou il vouloit . 
et neis aloit il as puis de la vile a l iaue et treoit l iaue et la portoit as mesons des gens de la vile de vouday . 
et garda en l aoust ensivant les pors de la dite vile ausi com il avoit fet devant ce que il fust avugle , et blez et fesoit autres besoignes ausi com homme bien voiant , et disoit que saint loys li avoit rendu la veue . 
et la renommee du pais tient et dit que le dit thoumas recouvra sa veue par miracle et par le benoiet saint loys , et ce croit len communement . 
en la parfin le dit thoumas fu croisié et disoit que il voloit aler outre mer en pelerignage por la grace que diex li avoit fete et le benoiet saint loys , en l enneur de dieu et de celui meesme saint . 
un homme qui estoit apelé gilbert de sens , de l aage de sexante anz et chenu , habitoit en la parroisse saint andri des ars , a paris , tenu de grief maladie , car il avoit le chief tremblant et pendant et les mains si tremblanz qu il ne pouoit pas metre le henap a sa bouche que ce qui fust dedenz le henap ne fust espandu , neis se il ne fust que demi plein , et a poine pooit riens tenir en sa main , et mout de fois ses voisins ou ses hostes li portoient le henap a la bouche pour ce que il veoient que il ne se pouoit aidier ne le henap porter a sa bouche pour soi abevrer , pour la reson de ceste trembleur . 
et fu le dit malade par deus ans et plus , et pour ce que il trembloit de cele maladie il ne pooit laborer , de quoi il estoit mendiant , et aloit en l eglise nostre dame de paris et es autres eglises et demandoit les aumones et seoit avecques les autres povres . 
et il soloit porter cles a vendre aincois que il fust malades . 
et adonques icil gibert quant il oy dire que miracles estoient fez a saint denis au tombel du benoiet saint loys , il requist congie a jehenne de chartres et a son mari et dist que il entendoit a venir au dit tombel , au quel il avoit esperance d estre delivré par le benoiet saint loys . 
et cele jehenne li respondi adonques ces moz : " tu vas pour neent la , car tu es trop viel , ne tu ne porras estre curé . 
" et gibert respondi que il iroit la du tout et que il seroit la si longuement que il morroit ou que il seroit gueri au dit tombel du benoiet saint loys . 
et donques en l an mil sexante , entre la feste de penthecouste et la feste saint jehan , le dit gilbert vint a la vile de saint denis et fu et demoura au dit tombel avecques les autres malades du matin jusques au vespre par mout de jours , pour ce que il fust gueri de la dite maladie . 
et endementieres que il estoit delez le dit tombel , il estoit einsi malade com il est desus dit , et disoit que il avoit esperance que il fust ilec gueri de la dite maladie . 
et einsi un des diz jours avant qu il se partist de saint denis , entre penthecouste et la feste saint jehan , les festes desus dites , li diz gibert fu gueriz de la dite maladie si que ses mains ne son chief ne trembloient point en la maniere que il souloient trembler , mes de trop moins , et disoit que il estoit gueri par la grace de dieu et du benoiet saint loys , et mostroit ses mains et les tenoit en pes sanz mouvoir , si comme il vouloit . 
en apres , li diz gelbers revint a paris eu tens desus dit sain et delivré de la dite maladie et sanz trembler des mains et de son chief , et avoit le chief esdrecié , et sembloit assez plus bel de sa persone que il ne souloit . 
et einsi quant il fu gueri de cele maladie , il portoit le henap plein a sa bouche sanz nule force et sanz point trembler , et bevoit et mengoit et fesoit autres choses , et limoit ses cles , et tenoit son chief droit et ses mains pesibles et fermes sanz ce que eles tremblassent , si com il vouloit , comme sain homme . 
donc il avint assez tost apres en la presence du prieur de saint denis , qui volt veoir se il estoit gueri tout a plein , et de mout d autres moinnes , et en la presence des voisins du dit gilbert a paris , en la meson l abe de saint denis que il a a paris , que le dit prieur fist le dit gilbert estre apelé en sa presence , et li demanda se il estoit bien gueri . 
et gilbert respondi que il li feist donner a boivre et lors il verroit se il porroit porter le henap a sa bouche . 
et comme le vin fust ilecques apareillié et mis en une coupe de voirre a pie , li diz gilbers prist la coupe par le pie qui fu pleine de vin , et la mist a sa bouche sanz point trembler a une main , si que il n espandi goute du vin , ainz le but . 
et disoit encore li diz gilbers , einsi delivré com il est desus dit , que il n avoit plus besoing des aumosnes as bones genz et que il pooit bien gaaignier son pain , et tenoit ses mains fermes sanz trembler , ausi com un autre homme sain , et fu et demoura sain par pluseurs mois . 
et disoit len communement en la rue et en la parroisse de saint andri des arz , en la quele li diz gilbers demouroit , que il fu gueri de la dite maladie par les merites et a l invocacion du benoiet saint loys . 
en l an nostre seigneur mil deus cens sexante , entre noel et la chandeleur , avint einsi que adete , une pucele de dis anz ou environ cel tens , fille aelis de bovieres , femme gilbert le charpentier , se gesoit par nuit en son lit . 
et si comme ele s esveilla , ele se trouva afolee es cuisses , es genouz , es jambes et es piez , si que ele ne se pouoit aidier de ces membres , et avoit les ners des genouz , et meemement du destre plus que du senestre , si retrez que ele ne pouoit ses jambes drecier ne les piez metre a terre ne afermer soi seur ses piez ne sostenir , et estoit la char de li perse , seche et megre . 
et quant plus fu en cele maladie , tant plus len la veoit sechier , ne ele ne pooit aler de lieu a autre , aincois couvenoit que len la portast entre bras de lieu en lieu . 
et la dite adete n avoit onques mes eu cele maladie devant ce tens desus nommé que cele maladie la souprist , aincois aloit et venoit comme saine pucele et fesoit ses autres besoignes teles com a lui apartenoient . 
en apres , en la feste de la benoiete virge marie en marz adonques ensivant , eideline , suer de la dite adete , vint a la meson son pere et prist la dite adete en ses braz qui einsi estoit adonques malade et gisoit devant l uis de la meson son pere , et la porta entour heure de prime au tombel du benoiet saint loys , et vint la dite aelis sa mere avecques li , et mistrent la dite adete delez le tombel du benoiet saint loys . 
et endementieres que la dite eideline venoit a la vile de saint denis , ele apeloit saint loys et le prioit que il rendist sante a sa suer , et promist qu ele la porteroit a son tombel au plus tost que ele porroit , car ele avoit grant fiance que ele recevroit ilecques sante . 
et cele adete meesmes sovent , et aincois que ele fust portee au tombel et endementiers que ele estoit delez le tombel , disoit ces paroles : " biau sire diex et mon seigneur saint loys , envoiez moi sante et m ostez de ceste chartre ! 
" et comme la dite adete eust esté un petit delez le tombel et la dite eideline s en et la dite aelis sa mere fust montee au lieu ou le clou et la coronne sont , adete senti donques que ele estoit alegiee , nonporquant ele senti grant doleur en ses jambes et en ses genouz , et que les ners estoient estenduz en cele heure es diz membres ausi comme s il fussent trez a force , et neporquant nul n atouchoit a li . 
et lors mist la dite adete ses mains au dit tombel et s esdreca et se sus ses piez et apela sa mere que ele creoit pres de li . 
et quant ele ne vit sa mere , ele ala jusqu a l autel saint denis et ilecques ele s agenoilla , et puis ele ala jusques as degrez qui sont ilecques pres et en monta aucuns , et vit sa mere et l apela . 
et adonques len chantoit la grant messe en l eglise saint denis . 
et quant la grant messe fu dite , la dite adete s en revint avecques sa mere a sa meson par soi sanz baston et sanz autre ayde , aincois comme la dite aelis li vosist baillier un baston pour porter en sa main , la dite adete n en ot cure . 
et quant ele s en aloit de saint denis et ele encontroit aucun de sa connoissance , ele disoit ces paroles : " je sui delivre par le benoiet saint loys et vois bien . 
" et apres ce toz jours ele fu guerie de la dite maladie . 
et communement len dit en sa rue que pour les merites du benoiet saint loys et pour la dite devocion que sa mere et sa suer et la dite adete demoustroient quant len portoit la dite adete au tombel , que ele fu guerie de la dite maladie . 
comme eidelot , fille raou de canelli et fille d ameline sa femme , qui abitent et demorent a paris , fust pres de l aage de deus anz , une maladie la prist en la destre jambe par la quele la char de la destre jambe de cel enfant sembloit toute seche et le cuir ou la pel de la jambe tout vuidié de char , et du pie ensement , et ne sentoit la jambe ne le pie , aincois estoit ausi comme chose morte . 
car combien que ele i fust pointe ou estreinte , ja la dite pucelete n en criast ne ne plorast ne complainsist , ne signe ne mostroit que ele se dosist en ces membres ne que ele i sentist nule riens du monde . 
et estoit la pel de cele jambete et du pie devant diz toute perse . 
et l os de la jambe de cele pucelete sembloit desloué et bestourné . 
et la dite pucelete ne se levoit ne ne se pooit ester sus ses piez de tout le tens que ele fu malade de cele maladie , aincois se tresportoit ou trainoit de lieu a autre a ses naches et a ses manetes et treoit apres soi cele jambe . 
et aucune foiz avenoit que ele metoit cele seule jambe jusques a son piz et sus l autre jambe qui n estoit pas deslouee , et fu la dite pucelete einsi malade par trois anz ou plus . 
mes aincois que la dite pucele fust einsi malade , ele avoit acoustumé a ester soi seur ses piez et aler ou sivre celui ou cele qui la tenoit par la main . 
et comme la dite ameline l eust portee a maintes eglises et eust visité mout de sains pour la delivrance et l eust baigniee en yaue de pluseurs herbes diverses , et riens ne li valut , et comme ele eust oi dire que pluseurs miracles fussent fez au tombel du benoiet saint loys , la dite emmeline , par le commandement du dit raou son mari qui avoit fiance que dieu li deust fere grace de la maladie de la dite pucelete par les merites du benoiet saint loys , et avoit esperance ensement la mere que la dite fille deust estre guerie par celui meeme benoiet saint loys , porta la dite eidelot , eu jour d un vendredi prochain devant le jour du mecredi ou la beneicon de la foire de lendit est fete , au dit tombel , et fu ilecques par nuef jours jeunant avecques la dite pucelete . 
et jeunoit chascun jour en pain et en eve . 
et dedenz ces nuef jours ele fu confesse de ses pechiez en l eglise saint denis . 
et en ce dit jour de mecredi en l eure que l enfant guerissoit , ele promist a dieu et au benoiet saint loys que ele vendroit chascun an avecques sa dite fille au tombel nuz piez et en langes , et voua ensement a jeuner des lors jusques a un an acompli en pain et en yaue et que ele ne mengeroit jusques a la nuit chascun jour de mecredi , la quele chose ele fist . 
et adonques ele fu par mout de jors seant avecques sa fille entre les autres malades . 
et prioit la dite emmeline dieu et le benoiet saint loys que il rendist a sa dite fille sante . 
et einsi ele estoit chascun jour delez le tombel avec sa dite fille . 
et adonques , quant le jour du dit mecredi fu venu que len fet la beneicon desus dite en la foire du lendit , quant la grant messe fu chantee , einsi comme la dite emmeline estoit en oroisons delez celui meesme tombel et la pucelete estoit ilecques delez li , la dite emmeline senti que la pucelete se mouvoit , et bien l apercut . 
et lors la regarda et vit que ele se tenoit as mains a un anel fichié en la couverture du dit tombel , et dist la pucelete a sa mere ces moz : " mere , je met mon pie a terre . 
" et lors la dite emmeline rendi graces a dieu et au benoiet saint loys . 
et lors se dreca plus la pucele et dist einsi : " ma dame , je me dueil forment en ma jambe . 
" et la dite mere l entendi et s averti , et oy un defroissement et un hurteis ausi comme se les os de sa dite fille hurtassent l un a l autre . 
et lors descouvri la jambe devant dite et vit que la perseur qui devant i estoit s en departoit et que couleur d autre char i revenoit . 
et adonques la dite pucele ala esdreciee seur ses piez entour le tombel , mes nonporquant ele ala mout feblement . 
en apres ce ele s assist un pou , et puis se entour le tombel . 
et einsi fist ele pluseurs foiz cel jor jusques a vespres . 
apres ces choses la dite emmeline la porta a son hostel , et einsi fist ele el jour du jeusdi ensivant , el quel jour la dite emmeline la raporta au dit tombel , et ensement le vendredi et le samedi . 
et eu jour du dyemenche ensivant ele revint a paris avecques sa fille , la quele fille ele raporta en ses braz einsi guerie . 
et quant la dite emmeline vint a paris , eidelot sa fille fist pluseurs pas et movoit les doiz de son destre pie a sa volente , ce que ele ne fesoit pas quant ele estoit malade . 
et puisque la pucele fu a paris , ele par soi sus ses piez toute droite , et aloit par soi apuiee a un baston ou a une table ou a un mur . 
en apres , quant la dite pucele fu plus enforciee , ele commenca a aler par soi sanz baston et sanz ayde et sanz apuiail , saine et hetiee , ne puis de cele maladie riens ne senti , et aloit deca et dela comme une autre saine pucele , et nonporquant ele clochoit un bien petitet . 
et dit len communement et certainement en son voisinage et entre ceus qui la dite pucele connoissent que ele fu delivree de la dite enfermete par les merites du benoiet saint loys et par la devocion que la mere mostra quant ele portoit sa fille au dit tombel du glorieus saint loys , jadis noble roi de france . 
frere lorenz , jadis prieur de l abeie de chaalis de l ordre de cystiaus en la dyocese de senlis , et apres ce abe de cele meesme abeie , com il celebrast la messe secree a un autel en ce meeme lieu en un jour de la feste saint pere entrant aoust , quant il estoit encore prieur , apres ce que il ot pris le benoit vrai cors dieu , senti une grief doleur en la partie devant de son chief , et bien parut a sa face que il estoit forment malade , si que a grant poine pot il la messe acomplir . 
et quant la messe fu acomplie il volt aler en l enfermerie , si entra eu lieu des novices qui est le plus prochain lieu de l eglise ou il se peust reposer . 
il s assist ilecques , et fist len un lit de coutes ou il se jut ilecques jusques a l eure que le grant couvent ot mengié . 
et comme il se gisoit ilecques , la dite doleur le prist el haterel et li descendi en l eschine et en la longe et en la cuisse et el genoil et en la jambe du senestre coste . 
et estoit cele doleur si grant que il doutoit que il ne moreust , et se pooit trop malvaisement torner el lit sanz ayde d aucun , ne ne pooit aler par soi fors par aventure apuié d un baston ou par l ayde d aucun . 
et apres ce que le couvent ot mengié , le dit prieur volt aler en l enfermerie . 
et lors un moine li aida , et ala donques en l enfermerie a une chambre qui est dite la chambre l arcevesque , et ala la sus ses piez , et entra eu lit et jut ilecques jusques a la feste de l assoncion de la benoiete virge marie . 
et comme il se gesoit ilecques , il se compleignoit mout et disoit que la dite doleur li estoit descendue en l eschine du dos . 
et cele doleur qui eu dos le tenoit crut si forment que il ne pooit reposer . 
et quant il s endormoit par aventure , son somme estoit mout brief , et se dormoit en grant cel petit que il dormoit , et ausi com en tressaillant . 
et fu si tisique et si sec que a poine pooit il crachier , ne ne pooit metre hors , se petit non , les choses superflues a sa nature . 
et quant il tousoit ou vouloit crachier , il avoit si grant doleur en son dos entour les reins que il li estoit avis que il morust pour l angoisse , ne ne se pooit aidier ne lever du lit par soi ne aler a ses neccessitez se len ne li aidast . 
et demanda le dit prieur conseil de phisiciens , c est a savoir de mestre arnoul , chanoine de senliz , et de mestre jehan de bestisi , firent emplastres que il mistrent a cele maladie , ne riens ne li valurent . 
apres ce , en la vegile de l assoncion de la benoiete virge marie , frere guillaume , secretain de la dite abeie , aporta en la chambre la ou le dit prieur gisoit un mantel de camelin qui est gardé en la soucretainerie de la dite abeie comme reliques ennorables avec les autres reliques , por ce que len dit que il fu mon seigneur saint loys , et estoit le dit mantel forré de ventres de connins . 
et l aportoit le dit soucretain pour ce que il le meist sus le dit prieur malade . 
et comme les moines qui le servoient fussent alez a vespres pour la hautece de la dite feste de la vegile de la dite assoncion et frere jehan de junchieres fust demouré seul avecques le dit prieur , le dit prieur concut adonques en son cuer grant fiance que se il atouchoit au dit mantel et s en afubloit , que nostre seigneur le deliverroit par les merites mon seigneur saint loys . 
et lors il requist au dit frere jehan que il li baillast le mantel desus dit , et fist baillier . 
et lors li diz prieurs le besa et s envelopa dedenz . 
et quant ce vint au soir , le lit du dit prieur fu fet et le dit mantel estendu desus a maniere de couvertoier . 
et en cele nuit endementieres que len disoit matines , sus ses espaules . 
et quant matines furent dites , les diz moines et un convers remistrent arriere le dit prieur eu lit , et ot toute la nuit sus soi le dit mantel . 
et en cele nuit il dormi trop miex que il n avoit fet devant , et reposa trop plus souef de ses travax . 
et comme il eust esté en ce lit a bien pous ausi comme jusques a la sisieme heure du jour ensivant , il se commenca a torner deca et dela en cel meesme lit par soi , si com il vouloit , sanz ayde des autres , ce que il n avoit fet d une quinzaine . 
au matin , jour de l assoncion nostre dame , il dist que il voloit suer . 
et apres tierce de celui jour le dit prieur se leva par soi du lit sanz ayde de nului et ala par la chambre seur ses piez tout par soi , sanz baston et sanz autre ayde . 
et disoit que il creoit que il fust gueri par les merites du benoiet saint loys devant dit , et que le devant dit mantel l avoit gueri . 
et creoit le dit frere lorenz certainement estre assouagié par les merites du benoiet saint loys et par la devocion que il ot eu mantel , et rendi graces a dieu et au benoiet saint loys de l assouagement devant dit . 
et ja soit ce que il remasist feble , il se senti aincois que il fust nuit du tout delivré des doleurs devant dites , et dormi bien cele nuit et reposa . 
et de cel jour et en apres le dit prieur ala a l eglise et revint par soi sanz baston et sanz autre ayde , et fist ce que il avoit a fere ausi com il fesoit aincois que il eust esté malade . 
apres ce , quant les phisiciens vindrent l endemain de l assoncion nostre dame et vodrent metre aucunes medecines a sa maladie qui pour ce estoient apareilliees , le dit prieur dist que il n en voloit nules et que il estoit gueri , et les medecines furent getees por ce que il n en avoit nul mestier , de quoi len dit communement en la dite abeie que le dit prieur fut gueri por la devocion que il avoit au benoiet saint loys et a son mantel . 
et si dit len communement en la dite abeie , et tient len pour verite , que le dit mantel fu du benoiet saint loys et que pierres hisdeus , chambellenc du benoiet saint loys , aporta le dit mantel d outre mer quant le benoiet saint loys fu trespassé de cest siecle en tunes , et donna cel mantel a jehan sarrazin , si com il apert en sa deposicion de la vie et de la conversacion du benoiet saint loys . 
comme mon seigneur nichole de lalayng de la conte de henaut , du dyocese d arraz , chevalier , adonques croisié par un an aincois que le benoiet saint loys , roy de france , passast outre mer au derrenier passage quant il ala en thunes , fust adonques encore joenne , et eust grant mestier de bon conseil , il parla a mon seigneur gautier de la dyocese de cambrai , chevalier , que il passast outre mer avec lui , et a lui gouverner par la proece et par la sapience et par la prudence de son conseil , car len disoit que le dit estoit preuz et sage . 
et le dit mon seigneur gautier , sa foi donnee en la main mon seigneur jehan bouni de fresnes et certain salaire promis de trois cenz livres par celui meemes mon seigneur nichole devant dit , le dit mon seigneur gautier promist que il passeroit avecques le dit mon seigneur nicole et seroit de son mesnage outre mer . 
et comme le terme du passage fere aprochast et le dit mon seigneur nichole eust oy que li diz mes sires gautiers li defailloit et iroit avecques un autre , le dit mon seigneur nichole li comment len li avoit dit que il li vouloit faillir de covenant . 
et le dit mon seigneur gautier nia au dit mon seigneur nicole que seur ce il n avoit vers lui nule covenance parfete . 
de quoi quant li diz mes sires nicole entendi si grant tricherie du dit et il regarda que por ce que le tens estoit brief du dit passage et estoit mout aprochié , que il ne se pooit pas mout bien pourveoir de tel compaignon , il encorut une grief maladie , c est a savoir tristece , melancolie et douleur et perece , si que il estoit triste et vouloit toz jors estre seul , ne n avoit cure de nule joie ne de riens ne s esleecoit , ne riens du monde ne li plesoit , aincois li desplesoient toutes choses , ne ne pooit mengier ne boivre chose qui li pleust , ne ne pooit dormir , et avoit si perdu son cuer et ses delectacions que quant il veoit aucunes joies ou aucuns soulaz , tant estoit il plus triste . 
et se il eust toute la terre du roiaume de france ou autre quele que ele fust , il n en eust point plus volentiers que ce que il demorast en si grant tristece et en si grant doleur comme son cuer estoit . 
et nepourquant icil mon seigneur nichole passa outre mer en cel passage , contreint de neccessite . 
et quant il fu revenu il fu par cinc anz ou entour tant en la langueur devant dite . 
et quant plus aloit avant el tens , plus estoit grevé de cele langueur , et toz jors le veoit len penser et estre triste , et estoit oublieus et pale et megre . 
et disoit a pierres de lalayg , clerc , qui fu avecques lui et avecques son pere quarante anz , que il fust toz jors et se tenist avec lui , car il doutoit que par aventure il ne cheist aucune foiz et que droit memoire ne li defaillist . 
et tout fust il einsi que mon seigneur jehan , cure de l eglise de lalayg , l enhardist et confortast , qui doutoit que les estranges persones ne s aperceussent de la melancolie du dit mon seigneur nicole et de la grant perece en quoi il estoit , il li disoit aucune foiz que il alassent en bois ou en riviere , nonpourquant ce ne profitoit riens que li diz mon seigneur nichole ne fust touz jors triste et que il n alast touz jors melancoliant , et toz jors vouloit estre seul , ne ne le veoit len avoir cure de nule joie ne de nul soulaz que il veist , et se complaignoit au dit cure de soi meesmes et de son cuer por ce que il ne pooit avoir nule leece , et se conseilla sus ce a mout de phisiciens et selon leur conseil il prist leur medecines , mes riens ne li profiterent . 
et avecques ce il ala a nostre dame de boloigne en pelerignage , et riens ne li profita a cele maladie . 
et com il fust venu a tel estat que il ne savoit plus que il deust fere , et regarda la bonte et la saintee de la vie du benoiet saint loys devant dit que il avoit veue et oye d autres dignes de foi , il pensa en son cuer que nostre seigneur le deliverroit par les merites de lui . 
et cele pensee il revela au dit mon seigneur jehan , prestre parrochial de lalayg , et se conseilla a lui . 
et le dit mon seigneur jehan se merveilla mout de ce que il disoit tex paroles et li demanda pour quoi il vouloit ce faire . 
et le dit mon seigneur nichole respondi que mon seigneur saint loys fu merveilleusement bon homme et saint endementieres que il vivoit , et qu il avoit mout grant esperance que nostre sires li feist grace par les merites de lui . 
de quoi le dit mon seigneur jehan quant il le vit si volentif de ce , il le conforta et li dist que il li conseilloit bien que il requeist le benoit saint loys . 
et lors le dit mon seigneur nicole voua et promist que a ses propres piez il iroit au tombel mon seigneur saint loys , que nostre seigneur tout puissant par les merites d icelui saint le vosist delivrer de si grant chetivete , de si grant tristece et de si grant doleur . 
en apres , le dit mon seigneur nicole avec le dit mon seigneur jehan , prestre , et avecques le dit pierres , clerc , et avec autres de sa mesniee , devant la penthecouste emprist la voie et vint a saint denis au dit tombel la vegile de la penthecouste , et vindrent par toute la voie a pie fors seulement une jornee que il chevaucha por la sollennite du jour , par le conseil du dit prestre . 
car le dit mon seigneur jehan li conseilla que il chevauchast cele jornee et que pour chascune lieue que il chevaucheroit que il donnast douze deniers por dieu . 
et le dit mon seigneur jehan meesmes , par le commandement du dit mon seigneur nicole , donna por dieu por chascune lieue que li diz chevaliers chevaucha douze deniers as povres . 
apres vint le dit mon seigneur nichole au tombel du dit benoiet saint loys et fist ilec ses oroisons a genouz mout longuement et plora et fu ilecques en grant devocion , et prioit par grant reverence nostre seigneur que par les merites du benoiet saint loys qui avoit esté loial sergant dieu , de touz ses sainz , le delivrast de si grant langueur , de si grant douleur de cuer et de si grant tristece . 
et com il estoit ilecques delez le tombel en cele maniere en oroisons , quant il plus prioit et ploroit , et plus li sembloit que son cuer esclarcissoit et esleecoit et que toute la griete que il avoit el chief et el cuer de la tristece que il avoit devant s en fu alee des diz membres . 
en apres il vint a son hostel et menja et but lieement et joieusement , et dormi bien et fermement en cele nuit . 
et l endemain , le jour de penthecoste , le dit mon seigneur jehan celebra la messe en l eglise de saint denis a un des autex , et prist le dit mon seigneur nichole le benoiet vrai cors jhesu crist , et des lors aparut le dit mon seigneur nichole en bon estat , tout fust il einsi que il fust megre et feble por la male vie que il avoit menee . 
car quant il estoit en cele langueur , ne boivre ne mengier ne li avoit saveur , ne pesiblement ne pooit dormir . 
cele doleur ne cele tristece , aincois revint a cel estat en quoi il avoit esté quant il estoit de parfete sante , ne onques ne fu en meilleur point de sante de son cors que il . 
et en repairant a son hostel il aparoit , et apercevoit len bien , que il estoit delivré de cele langueur tout a plain , car il estoit lie et joieus . 
et apres ces choses il fu en tres bon estat et bien entendant a ses fez et as autres as quex il dut entendre , et fu pourvoiable et sage et de bon conseil , et pour tel est il tenu et jugié par toute la contee de henaut . 
et dit len communement en la contree du dit chevalier que il fu gueri par les merites et par l invocation du benoiet saint loys et par la grant devocion que le dit mon seigneur nicole avoit en lui quant il requeroit en lermes et en pleurs et par oroisons humbles que il disoit delez le tombel du benoiet saint loys . 
comme moriset , fiuz jadis jehan poilebout de ranton apres lodun en la dyocese de poitiers , venist de saint jehan de angeli , ou il avoit esté a garder les pors de pierres bertelemi , clerc du dit saint jehan , por ce que il avoit esté ilecques un pou malades , il revint a la meson colin son frere . 
et quant il fu en la meson du dit colin en la sainte semaine de cel an , einsi com il entroit en son lit a un soir , ja soit ce que il fust adonques febles et que il ne fust pas bien sain , et ne pooit pas bien entrer en son lit ou aler , et nonpourquant il estoit venu sanz potences et sanz baston de saint jehan devant dit , en cele nuit le prist une tele enfermete que au matin ensivant quant il se volt lever de son lit et aler ausi com il souloit , il ne se pot sostenir sus ses piez . 
car ses cuisses estoient si contretes que il ne pooit metre le talon a terre , aincois couvenoit que il alast a deus bastons que il tenoit en ses deus mains , et se sostenoit sus les doiz des piez tant seulement , et en tel point fu en la meson de son frere par deus mois ou environ . 
et comme son frere fust povres hons et eust cinc fiuz et sa femme , pour la quele chose c estoit a lui grief chose de norrir le dit moricet qui ne pooit riens laborer ne proufitier a lui pour l enfermete desus dite , le dit moriset pensa en son cuer que il iroit en la meson dieu de saumur qui est loing de la vile de ranton par sis lieues , ou il cuidoit trouver une seue marrastre qui avoit ilecques esté pour chamberiere apres la mort du pere de celui moriset . 
et li fist le dit colin deus potences a l ayde des queles i peust venir a saumur . 
et einsi se parti le dit moriset de la meson du dit colin son frere et vint a saumur . 
mes aincois que il se partist de la meson son frere par un mois ou la entour , fu levee une apostume grant et dure en la senestre cuisse d icelui en la partie derriere . 
et com il fust a saumur herbegié en la devant dite meson dieu , il demanda sa marrastre et len li dist que ele estoit morte un mois devant ce que il fust venu ilecques . 
et nonporquant ilecques estoit demoré un sien fiuz , frere du dit moriset par son pere , et avoit non estiene . 
et vint le dit moriset a la dite meson dieu entour la feste de l assoncion de nostre dame de cel an et demora ilecques jusques a la feste de touz sainz , touz jors malade de la maladie desus dite . 
et com il eust esté lonc tens en la dite meson , la dite apostume creva et fu aouverte , en vendenges , et si eslargie que toute la cuisse de celui moriset en fu porprise de la partie dehors , et le pertuis de cele empostume estoit si large et si grant que len peust ausi comme son poing metre dedenz , et estoit cele apostume si porrie que ele getoit trop d ordure a si grant abondance que ele decoroit par la jambe du dit moriset jusques a terre , et estoient les vers touz vis en cele apostume . 
et le dit moriset en treoit souvent de cele apostume . 
et quant il les en treoit il estraignoit les denz pour la doleur que il sentoit . 
et puoit si fort la dite apostume que cil de la dite meson dieu ne voloient que le dit moriset aprochast d els . 
lors fu dit au dit moriset que il alast a l autel saint eloi qui est en l eglise de saint pierre de saumur et que il fust ilecques nuef jors et nuef nuiz pour ce que diex et le benoiet saint eloi le guerisissent de cele maladie . 
et ainsi le fist le dit moriset et riens ne li profita , ne ne mist nule medecine a la dite maladie fors estoupes de chanve et fueilles de seu . 
apres ces choses , len conseilla au dit moriset que il venist a l eglise saint souplise en la dyocese de paris , et ilecques par aventure le gueriroit nostre seigneur , comme len deist que pluseurs fussent ilecques gueriz de pluseurs diverses maladies . 
et einsi le dit moriset se parti de la dite meson dieu trois semaines ou environ apres la feste de touz sainz et vint a tours , et fu ilecques tout cel yver . 
et apres il vint a blois , et einsi il vint petit et petit a l eglise de saint souplice . 
car il ne pooit aler que une lieue le jour ou environ , et encore estoit il de tant aler mout las et mout travaillié . 
et quant il fu parvenu jusques la , il fu en cele eglise une nuit et le jour ensivant , et au tierz jour comme ce ne li profitast de riens , il entendi que mout de pelerins venoient a saint denis au tombel mon seigneur saint loys et que mout de malades estoient ilecques gueriz . 
il proposa donques en son courage que il vendroit au dit tombel , se il ne moroit en la voie , et offerroit ilecques une chandele de sa longueur , et avoit esperance que il fust ilecques gueri de cele maladie , por ce que il ooit de mout de genz que pluseurs malades estoient ilecques gueriz de diverses maladies , et vint au dit tombel en cele heure que len disoit la grant messe en l eglise saint denis el jour de mecredi apres penthecouste nouvelement passee . 
et fu en ce meesme jour de mecredi delez le tombel apres ce que la grant messe fu dite , devant nonne . 
et quant vespres furent chantees eu dit jour de mecredi en l eglise de saint denis , icelui moriset se leva et prist le fer ou les chandoiles sont mises et sus ses piez , et quant il volt passer et aler devant soi vers l autel saint denis , il li estoit avis que terre li deust defaillir . 
et comme il fu conforté de ceus qui ilecques estoient que il alast a l autel , le dit moriset tout maintenant droit sus ses piez sanz potences et sanz autre ayde ala , mes ce fu mout feblement , a l autel saint denis . 
et en apres ensement il en revint , ses mains jointes et estendues a grant devocion , jusques au tombel . 
mes ilecques il chei a terre pour la grant feblece de lui . 
en apres en ce meesmes jour il ala pluseurs foiz par l eglise devant dite , tout droit , sanz potences et sanz autre ayde , et rendoit graces a celui meesmes benoiet saint loys . 
et dist que il lessoit au benoiet saint loys les potences a toutes les queles il estoit venu , car il estoit gueri par sa misericorde . 
en apres il ala par mout de jors par la vile et par l abeie saint denis tout droit sus ses piez sanz potences et sanz autre ayde , ausi com un autre homme sain . 
et vraiement il paroit bien a son visage et a son cors que il fust langoureus et malade , et avoit les cuisses merveilleusement amegries et grelles . 
et quant il vint premierement au tombel , l empostume devant dite estoit einsi pleine de porreture et ouverte et puant , com il est dit desus , si que il avoit sa cuisse et sa jambe toutes soilliees de la doleur et de l ordure qui en decoroit . 
et nonporquant ele avoit aucune foiz plus geté d ordure que ele ne fesoit adonques . 
mes toutevoies la maladie et cele ordure commencierent des lors si a defaillir et a estre affermee que la dite apostume ne corut puis que par deus jors ou par trois . 
et eu jour de jeusdi prochain apres le dit mecredi que le dit moriset avoit esté gueri , au matin , vint le dit moriset au dit arcevesque et as diz evesques enquesteurs endementieres que il estoient a l examinacion , et leur raconta , touz presenz les notaires , toutes les choses desus dites . 
et virent les diz inquisiteurs et leur notaires le dit moriset alant par soi sanz potences et sanz autre ayde , et avoit les cuisses merveilleusement grelles et megres . 
et neis eu vint e septime jour du juing en un jour de vendredi , eu quel jor le dit moriset fu examiné et deposa de ce fet desus dit , vint le dit moriset en la presence des inquisiteurs et de presenz , et virent les inquisiteurs et leur notaires le lieu de la dite apostume ou il n avoit point de maladie ne de routure , aincois aparoient les traces des plaies qui devant avoient esté en cele apostume mout lees et mout rouges , si comme c est costume de plaie novel guerie et affermee . 
et en la semaine devant la dite feste de penthecoste , le dit moriset fu a paris malade , alant a potences et traiant ses cuisses apres soi megres et grelles ausi comme mortes . 
mes en la semaine apres penthecoste le dit moriset fu sain et alant sus ses piez droit et sanz potences et sanz autre ayde , ausi com un autre sain homme , et disoit que il avoit esté gueri en l eglise mon seigneur saint denis au tombel saint loys . 
de la quele delivrance si soudaine et si hastive cil se merveilloient mout forment qui en l autre semaine l avoient veu ainsi malade com il est dit desus . 
loys , du char la royne marguerite , femme jadis du benoiet saint loys , adonques de huit anz , fu trouvé par cas d aventure el chastel dit orgelet quinze anz estoient passez eu tens de l inquisicion de cest miracle . 
et gauchier le fevre de orgelet le recut et norri et aleva en sa meson par douze ans . 
et un jovencel un pou greigneur que li diz loys l amena a orgelet et le lessa ilecques . 
et premierement le dit loys fu herbebié en la meson aymon . 
et du dit tens que li diz loys vint au dit chastel de orgelet et que il fu ilec trouvé , et tant comme cil qui ore est apelé loys demora ilecques , il estoit sort et muet . 
et li cornoit on et buisinoit et crioit d un cor en l oreille , mes riens n en apercevoit ne n ooit . 
et en ce meemes tens len le poignoit et batoit griement pour ce que len esprouvast se il parleroit , et neporquant il ne disoit mot , aincois faisoit tant seulement signes d omme muet . 
et les enfanz du dit gauchier li getoient les charbons ardanz sus son ventre nu pour esprouver se il parleroit et se il estoit vraiement muet , et riens ne fesoit pour tout ce fors signes de muet et fors que jeter les charbons de lui . 
de quoi il estoit tenu pour sourt et muet communement , et estoit pour tel tenu en tout le dit chastel . 
et de tout le tens que il fu premierement trouvé ilecques et tout le tens que il i demora , il fesoit signes de sourt et de muet , et jusques au tens que il revint de saint denis en france ou il disoit que il avoit recouvré parole et oie , ne en tout le tens devant , il ne pot onques estre aperceu de nule persone par aucune maniere ou par aucun signe que il oist nule voiz ne nul son ne que il parlast . 
et puis ce tens que le dit loys avoit esté avec le dit gauchier fu il sourt et muet avec le conte d aucerre et avecques la contesse , et aucune foiz avecques jehan de sorgy , baillif du dit conte ,int et en la cuisine du dit conte . 
et avecques tout ce le dit loys endementieres que il estoit avecques le dit gauchier , aincois que il eust les membres gueres fors , soufloit il les foux du dit fevre a alumer la forge , et se recorde bien que quant il fu plus fort , que il aidoit au dit fevre a un martel d une part , et fesoit autres servises en la meson d icelui fevre qui li estoient mostrez par signes . 
et en apres le dit loys ala avec la dite contesse d aucerre a lyons , et encore estoit il sourt et muet . 
et en ce tens , pour ce que la chambellengue de la dite contesse ne volt donner une chaucemente au dit loys , le dit loys vint apres le roi , vivant des aumosnes de la court le roi et des autres nobles persones qui estoient avec lui . 
et einsi il vint jusques a saint denis ou il vit les os du benoiet saint loys estre ensevelis , si com il recorde bien orendroit et puisque il ot entendement , car adonques il ne savoit que len fesoit . 
ne ne vint pas la pour saint loys ne pour devocion que il eust vers lui , ne pour ce que il eust esperance en riens du monde d estre ilecques gueri ne delivré , car il ne connoissoit ne ne savoit riens de dieu ne de ses sainz . 
mes pour ce que le dit loys , quant il estoit avec le dit gauchier et avecques sa femme et avecques la dite contesse , les avoit veuz souvent aler au mostier et ilecques proier et estre en devocion et lever eus , leur mains jointes au ciel , le dit loys estoit alé a l eglise , non pas por ce que il seust qu estoit eglise ne devocion , mes por ce que il veoit les autres en l eglise agenoillier et lever les mains jointes au ciel et fere teles manieres de choses , il fesoit ausi , non pas pour nule devocion , aincois le fesoit por ce que il veoit que les autres le fesoient , ne ne savoit pas ne ne pensoit que les autres hommes seussent plus que il savoit . 
et de ce avint que comme le benoiet roi fust enseveli , por ce que il veoit les autres hommes agenoillier et proier au tombel , ensement il s agenoilloit et joignoit ses mains sanz ce que il seust que il fesoit , fors pour fere comme les autres , ne ne le fesoit por nule devocion . 
et nonporquant quant il estoit avecques le dit fevre et il fesoit aucune chose malvesement ou contre la volente de son seigneur , que len li mostroit par signes , et il estoit por ce batu aucune foiz de son seigneur , il se gardoit une autre foiz de fere chose semblable . 
et quant il vint avec le roi a saint denis il fu ilec par trois jors ou par quatre , ne ne savoit le quel estoit le roi ou les barons ne ne connoissoit plus l un que l autre , fors aucuns vallez a qui il avoit aidié a mener un cheval par le chevestre sus le chemin , mes il ne savoit qui il estoit ne dont il estoient . 
et quant il fu einsi a saint denis , il venoit a l aumosne de l abeie et trouvoit assez a mengier en la vile por dieu . 
et el derrenier jour que il fu adonques a saint denis , devant cele heure que len a acoustumé a mengier , comme le dit loys fust devant le dit tombel en l eglise et com il veist que les autres hommes estoient ilecques a genouz et a mains jointes empres le dit tombel , non pas par aucune devocion que il eust a ce ne par aucune entencion , fors por ce tant seulement que il veoit les autres einsi fere , et donques tantost il apercut la noise des hommes et le marcheis de ceus qui aloient et qui se movoient et le son des cloches , et nonporquant il ne savoit que tout ce estoit , aincois fu si esbahi et si espoenté que il ne savoit que il deust fere , et doutoit mout que les genz que il ooit parler ne li corussent sus . 
de quoi en ce meesme jour il se parti de saint denis et ala . 
il aloit la , il entra en un champ et dormi ilecques , et quant il ot dormi il fu plus asseuré et plus hardi , et ne menga en cel jour jusques au soir . 
et quant il fu a paris , il quist sa vie en aumosne , et len li donna assez , et menja et jut ilecques sus les estaus qui sont en voie commune , et estoit en este . 
et en apres toz jors puis icele heure que il a dit que il avoit oy a saint denis apres le dit tombel , il ooit et apercevoit les voiz des bestes et des hommes et les sons des autres choses que len hurtoit ou touchoit l une a l autre , ausi bien com il fet ore . 
mes il n entendoit pas ne ne savoit jugier que c estoit , que il n avoit onques mes riens oy . 
ne il ne parloit pas , car il ne savoit parler ne ses paroles former , et nonpourquant des cel tens eust il bien parlé se il fust aucun qui li eust enseignié . 
et apres ce par cele meesmes voie par la quele il estoit venu il repera arriere , et reconnut la voie et les liex . 
et si com il estoit venu de orgelet a lyons et de lyons a paris , tout ausi repera il de paris a lyons et de lyons a orgelet , tout soit qu il ait entre paris et orgelet trop plus courte voie la quele il set orendroit bien , et aloit querant aumones comme muet pour ce que il ne savoit parler , tout soit ce que il oist . 
et gisoit de nuiz seur les estaus des viles es voies communes et . 
quant il vint a orgelet , il entra en la meson du dit gauchier son seigneur et leur donna a entendre par les meilleurs signes que il leur sot mostrer que il ooit , et ce ne sot il pas bien desploier ou recorder devant les inquisiteurs . 
et cil de l ostel du dit gauchier l apercurent a ce que il l apelerent et il se torna vers els , ce que il ne soloit pas fere , comme homme oiant , car au premier il estoit venu avecques els sourt et muet . 
pour la quele chose il orent de li pite , et le commencierent a enseignier ausi comme les enfanz sont enseigniez de leur premier aage , ou tout ausi comme len enseigneroit les oisiax , et disoient au dit loys : " di pain . 
" et il disoit : " pain . 
" et si li disoient : " di vin . 
" et il disoit : " vin . 
" et tot ausi des autres moz que il li enseignoient . 
et en apres , comme le dit loys eust esté en la meson du dit gauchier par aucuns jours , la dite contesse qui estoit el chastel de saint julien ilecques pres a trois lieues , envoia querre le dit loys quant ele entendi que il ooit , et il ala a lui . 
et pour ce que il apreist a parler ele le mist en sa cuisine , por ce que il fust avec pluseurs , et commanda que il fust enseignié a parler . 
de quoi cil de la cuisine l enseignierent en nommant li certaines choses chascun jour , et se il ne les seust nommer l endemain , il estoit batu , ausi comme les enfanz sont batus as escoles quant il ne sevent leur lecons . 
et le dit loys puisque il oy et commenca a parler , fu avecques mestre jehan de maynet , jadis baillif de mon seigneur jehan conte d aucerre , et le dit mestre jehan aprist celui loys sa paternostre et s avemaria . 
de quoi le dist bien et entierement , sa paternostre et son avemaria , devant les inquisiteurs et devant leur notaires , et toutes choses contenues en sa deposicion , ausi comme feist un autre lai homme . 
et comme le dit loys fust avec la dite contesse et avec le dit mestre jehan , il repera pluseurs foiz a la meson du dit gauchier , et adonques entendi il du dit gauchier et de sa femme et de sa mesniee que il l avoient trouvé el dit chastel et en cel aage , de la quele chose il deposa en son dit . 
et comme le dit loys fust enquis et demandé des diz inquisiteurs , qui li mist non loys , il dist que puisque il sot parler il raconta au dit gauchier comment il avoit receu l oie au dit tombel et tout ce qui la li estoit avenu . 
de quoi le dit gauchier li dit : " je voil que tu soies apelé loys a l enneur de loys le roi de france qui t a delivré . 
" et comme len demandast au dit loys se il creoit que il eust receu oie et parole par les prieres et par les merites du benoiet saint loys , et il eust respondu " oil " , len li demanda apres : " pour quoi le crois tu , comme en toi n eust creance adonques ne foi ne devocion vers lui , fors que tu estoies au tombel venu par cas d aventure ? 
" il respondi que il ne set nule autre cause de sa creance fors que tant que il avoit besoing de ce bienfet . 
de quoi il croit que pour sa misericorde le benoiet mon seigneur saint loys proia dieu por lui , et einsi recut l oie , si comme il croit . 
comme perronnele , fille jadis noel de chauveri en la dyocese de paris , nee en paris meemement en rue nueve en la parroisse saint merri , fust de l aage de sept anz ou environ , une maladie la prist que len nomme epylentie ou le mal de quoi len chiet . 
et cele maladie est apelee communement le mal saint leu en france . 
et en quelconques lieu que cele maladie prenoit la dite perronnele , ele cheoit , et demenoit ses piez et ses mains et ses autres membres , et trembloit , et escumoit par la bouche , et s escrioit ausi com en muiant . 
et mout souvent la dite maladie la prenoit et par jour et par nuit , aucune foiz cinc fois ou sis , que de jour que de nuit , ne ne pooit avoir repos . 
et la fesoit la dite maladie ausi comme toute fole , forvoiee et toute hors du sens . 
et la dite maladie tint la dite perronnele par quatre anz , et mist len a la dite maladie mout de medecines le premier an , et ala a mout de sainz , et nonporquant riens ne li profita . 
et donques en l an mil deus cens quatre vinz et quatorze , comme len deist que au tombel du benoiet saint estoient fez miracles et les malades i estoient gueriz , la dite perronnele fu envoiee de sa mere a saint denis . 
et ele vint au dit tombel avec une autre femme et fu herbegiee en la meson sedile la chandeliere . 
mes aincois que ele venist au tombel en cel an , des le tens que les croiz vont , la dite maladie la contreignoit trop plus fort que ele n avoit fet devant , ne le premier an ne es autres , et plus souvent la prenoit par jour et par nuit . 
et lors ele fu a saint denis par l espace d un mois ou environ . 
et puisque ele fu venue a saint denis la dite maladie ne la prist que quatre foiz . 
et ce fu la premiere semaine que ele fu a saint denis , la premiere foiz en la premiere nuit que ele fu adonques venue , en la meson de s ostesse , et les trois autres fiees en la dite eglise delez le tombel desus dit . 
et ysabel , mere de la dite perronnele , prist adonc en soi grant fiance que la dite perronnele devoit estre guerie au dit tombel de mon seigneur saint loys , et voa lors que se dieu et le benoiet saint loys geurissoient sa dite fille de la maladie devant dite , icele ysabel en tout le tens de sa vie ne mengeroit de chars ne en baing n enterroit au jour de mecredi . 
et bien l avoit gardé la dite ysembel jusques au jour de l enqueste de cest miracle . 
et avecques tout ce la dite perronnele , aincois qu ele venist au dit tombel et entretant comme ele estoit ilecques delez le dit tombel , avoit grant fiance que ele deust estre guerie par les merites du benoiet saint loys , et voua par la volente de sa mere que chascun an a son jour et quant sa feste seroit , que ele jeuneroit . 
la quele chose ele fist jusques au jour de l enqueste de cest miracle . 
et quant la premiere semaine fu passee que ele vint au dit tombel , la dite maladie ne la prist onques puis , la quele creoit que ele fu pour ce guerie . 
et apres ce ele s en revint a leur meson a paris . 
et quant ele vint a paris , ele dist que ele estoit pleinement guerie de la dite maladie de par dieu et de par le benoiet saint loys , et estoit liee et joieuse , et revint en son bon sens , et li fesoient ses voisins mout grant joie , ne puis la dite maladie ne la prist , aincois a toz jors esté puis saine . 
et ont creu pluseurs que la dite perronnele fu guerie de la dite maladie par les merites du benoiet saint loys , si comme cil a qui len le demanda ont dit par leur seremenz . 
en l an de l incarnacion nostre seigneur , un qui estoit apelé guillot de cauz de la dyocese de roen , de l aage de dis e huit anz ou environ , estoit si malade que il aloit toz jors a potences souz ses esseles , ne autrement il ne pooit aler . 
et sembloit que il eust le dos rompu , et avoit les cuisses trop megres et grelles , et s apuioit seur aucun de ses costez quant il se seoit , ne soustenir ne se pooit seur ses piez . 
et sembloit quant il aloit a potences que ses cuisses fussent liees a un autre cors , non pas conjointes naturelment , si legierement estoient eles demenees ca et la . 
le dit guillot fu herbegié a paris en la meson herbert l englois en la parroisse saint gerves par trois anz ou environ , fors quant il gesoit malade en la meson dieu de fievre , si que il ne peust pas adonques aler par la vile pourchacier des aumosnes a sostenir sa vie . 
et ysabel , chamberiere et sergant de la meson du dit herbert par les trois anz devant diz , fesoit le lit ou le dit guillot gisoit et le deschaucoit ses piez , pour dieu tant seulement , et li aidoit a despoillier soi et a entrer en son lit au soir , et au matin ele l aidoit a vestir et a issir du lit . 
car autrement il se pooit a poine aidier ou a grant force . 
mes par deus anz devant ou environ il estoit herbegié en la meson nicole le champanois , et sembloit que le dit guillot fust froissié sus l eschine du dos desus les reins , et avoit ilecques aucune foiz ausi comme une grosse apostume et enflee qui coroit en ordure , et aucune foiz cele plaie estoit afermee ou raclose et ne coroit pas . 
mes toutevoies i avoit il enfleure et chaleur , et ilec et es autres parties de son cors , et croissoient les os du dit guillot ausi comme s il fussent froiez ensemble et ne fussent ensemble liez el dit lieu , et sembloit quant len i touchoit ou quant len i boutoit son doit , que il eust defaute en l os ilecques ou en aucune partie de l os de l eschine . 
car len ne sentoit ilecques point de durece , aincois i sentoit len une molete ausi comme en pure char sanz os . 
et le dit guillot se confessa pluseurs foiz a mon seigneur raou dit barbot , prestre beneficié en l eglise saint de paris . 
et quant il se metoit delez lui , il metoit au premier une main a terre et se sostenoit en l autre coste a la potence , puis metoit l autre main a terre , et lors se getoit a terre sus l un de ses costez . 
et einsi se gesoit , ne ne veoit len pas que il se peust seoir . 
et quant il vouloit metre son chaperon en son chief , il ne pooit se il ne s apuiast a une paroi , car il ne se pooit sostenir sus ses piez . 
et sembloit bien en regart et en port non puissant , langoreus et enferme , et que il ne peust durer longuement , et paroit que il deust morir chascun jour . 
et disoit guillot que il avoit goute es hanches . 
et estoit sa maladie si grant que le dit nicole le champanois dist que il ne la vodroit avoir pour tout le roiaume de france s i n en deust estre gueri . 
car il estoit si malade que se la meson ou il estoit ardist , il n en issist pas sanz potences , si comme disoit le quint tesmoing , en ajoustant avecques que il ne vodroit avoir pleine l eglise de saint denis de bon or et il eust la maladie que le dit guillot avoit adonques . 
et comme le dit guillot eust langui par lonc tens et que len deist communement par paris que a saint denis au tombel saint loys fussent fez miracles et les malades fussent au dit tombel gueriz , il ala au dit tombel . 
et com il eust acoustumé a aler chascun jour par la rue a potences et estre en la meson du dit herbert , il fu sept jors ou environ que il ne vint pas a la meson du dit herbert . 
et adonc le dit nicole le champanois , tesmoing secont , quant il oy que le dit guillot estoit alé a saint denis as vertuz qui estoient ilecques fetes par le benoiet saint loys , il dist que se il venoit delivré et gueri , il creroit vraiement ses miracles . 
et fu le dit guillot delez le dit tombel ausi comme par huit jors , la ou il fu gueri . 
et quant les huit jours furent trespassez le dit guillot repera a la meson du dit herbert , venant par la rue droit sus ses piez sanz potences et sanz aucune autre ayde , et disoit que il venoit du tombel du benoiet saint loys ou il estoit pleinement gueri . 
et cil qui einsi le virent aler et estre gueri de cele maladie se merveillierent mout . 
et apres ces choses , il fu a paris par huit jours ou environ gueri et sain , alant franchement et despeechieement par soi sus ses piez sanz potences et sanz baston et sanz autre ayde , ausi com un autre sain homme , liez et joieus . 
et quant le dit guillot se parti de paris , il dist que il voloit aler en son pais , et aloit droit seur ses piez sanz potences et sanz baston et sanz autre ayde . 
jehan de la haie en la forest de lyons du diocese de roen , de l aage de dis e huit anz ou environ , par quinze jours devant la feste mon seigneur saint jehan en l an nostre seigneur el mois de juing , se parti de son pais tout sain , venant vers paris pour gaaignier . 
et einsi com il fu entre pontaise et la vile de saint denis eu jour de lundi devant la feste saint barnabe , il li fu avis que il fust avironné d un estourbeillon , de quoi il chei a terre . 
et comme il eust esté une piece afebloié , si com il li estoit avis , il se leva , et mout afebloiez ala par soi , apuié d un baston que il avoit en ses mains , tant comme len porroit trere d un arc a deus foiz ou a trois . 
et donques comme cil qui ne pooit aler il chei a terre . 
et quant il ot geu une piece a terre ne ne se pooit lever , les homme qui venoient de pontaise a la foire de lendit l aidierent a lever . 
et com il ot un pou alé et il l orent conforté , il ne pot plus aler , aincois chei , por quoi il li aidierent a redrecier et le sostindrent par les braz et le menerent par une espace de voie . 
mes quant il leur ennuia , il le lessierent gesant a terre . 
et autres qui venoient qui en orent pitie le leverent de terre et le menerent ensement sostenant par les braz jusques au chief de la vile de saint denis , et com il l orent ilecques lessié , il ne se pot sostenir , aincois chei . 
et autres qui ilecques vindrent l escharnissoient et disoient que il estoit yvre . 
et si , comme il dist as inquisiteurs , il n avoit beu de vin par un an devant , ne onques mes riens n avoit de la maladie devant dite , aincois avoit esté sain et hetié . 
et en apres com il se fust un petit reposé , il apela deus hommes qui l aidierent a lever , et einsi petit et petit il ala venant par la vile , mes sovent se reposa sus les sieges qui sont devant les huis , et einsi il vint jusques a l eglise de saint denis . 
et com il fust la venu et il n eust point d argent pour louer son lit , il jut cele nuit devant l eglise . 
et au matin deus hommes li aidierent et le porterent au tombel du benoiet saint loys , car il ne se pooit aidier des braz ne des jambes , et tenoit les mains si closes que il ne les pooit ouvrir , si que quant il ot acheté une chandele a la porte de l eglise a offrir au tombel , il ne pot ouvrir la main por la chandele recevoir , aincois l aficha la chandeliere en son poing , et les pelerins et les autres bons hommes qui venoient a l eglise li donnerent de leur aumones de quoi il fist acheter du pain , et les femmes qui la furent li firent , li trenchierent le pain et li mistrent en la bouche et le pessoient , car il ne se pooit aidier des mains . 
et com il eust ilecques esté tout ce jour , cil qui garde l eglise le fist porter hors , et jut la hors de l eglise si com il avoit fet la nuit devant a descouvert , et ausi fist il la tierce nuit . 
et le jour de mardi devant la dite feste fu porté le dit jehennet par hommes et mis delez le dit tombel , et ensement arriere porté hors de l eglise , et apres ce chascun jour einsi jusques a trois semaines ou environ . 
et le dit jehennet el dit tens ne se pooit aidier des bras ne des mains ne des piez ne des cuisses , ne pestre ne se pooit ne ses mains metre a sa bouche , et tenoit ses mains ploiees et closes , que il ne les pooit ouvrir . 
de quoi les malades qui apres lui estoient et les autres genz le pessoient et li metoient les morsiax en la bouche , et les membres de lui estoient si desliez et si non puissanz , c est a savoir ses braz , ses cuisses , ses piez et ses jambes , eu tens desus dit , que il ne s en pooit en nule maniere aidier ne trere les a soi ne estendre ne soi torner de l un coste seur l autre . 
et quant len le portoit , les diz membres estoient si demenez deca et dela comme se il ne fussent pas naturelment ensemble liez ou conjoinz au cors . 
et se une charete deust monter sus lui , il ne peust retrere ses cuisses vers lui . 
et quant les hommes qui le portoient et raportoient le metoient seur leur espaules , il crioit et se dolosoit quant len l estreignoit en aucun lieu . 
et comme le dit jehanet eust esté en si grant maladie par trois semaines et plus , et visitant chascun dit tombel , et fust a un jour de samedi delez le dit tombel , il commenca ses mains a estendre et senti que il fu gueri de cele maladie de la quele il ne pooit les mains ouvrir , et li fu avis que greigneur alejance li venist par tout son cors . 
mes quant il essaia se il se porroit lever seur ses piez , il ne se pot lever en nule maniere , mes il se dreca a genouz delez le dit tombel , et fu en cel assouagement jusques au jor du mecredi adonques ensivant . 
et en ce jor de mecredi il se senti plus alegié , et fu delez le dit tombel et prist les aniax ilecques pendanz et se dreca petit et petit et s aerst as aniax , et puis se dreca en piez , et li fu avis quant il se drecoit que ses os s entrehurtassent en ses membres desus diz , et nonporquant il n i senti nule doleur . 
et des icele heure il commenca a aler par l eglise par soi sanz baston et sanz autre ayde , et des donques il ala ensement par soi jusques au tens de l inquisicion de cest miracle , et ot par la vile l usage d aler sus ses piez , de ses cuisses , de ses braz et de ses mains , ausi comme un autre homme sain . 
et quant le dit jehennet estoit devant les inquisiteurs et il deposoit sus ce , il le firent lever et aler par soi et clorre ses mains et ses braz ouvrir , la quele chose il fesoit bien , ausi com un autre homme sain . 
en l an nostre seigneur en la feste de mon seigneur saint denis , comme giefrein , fiuz de agnes , femme jehan de clamart , né de paris , habitant et demourant en la parroisse saint merri , adonques de l aage de quatre anz ou environ , eust mengié au disner de cel jour avecques sa dite mere et avecques l autre mesniee sain et hetié , il issi apres mengier de la meson pour soi jouer si comme les enfanz font par costume . 
mes d autre part de la rue en la quele sa mere demoroit adonques estoit ouvert le celier perronnele de pontoise , el quel celier il avoit pluseurs tonniax pleins de moust , et estoit si grant la force et l asprece de l odeur du moust que la dite perronnele ne pooit avoir de un tonniau de vin viez que ele avoit en ce celier . 
car ele ne sa chamberiere n osoit entrer el celier devant dit ne estre ilecques tant que ele eust tret un pot de ce viez vin , pour la quele chose il li couvenoit en cel tens acheter vin en estrange celier . 
et en ce meesme jour , apres mengier , la dite perronnele , qui fu devant son celier , cria : " harou ! 
veez ci un enfant mort en mon celier ! 
" et adonques la dite perronnele descendi el dit celier et prist l enfant entre ses braz et le volt aporter amont , mes a bien pou que ele ne chei des degrez pour la force de l odeur du moust qui estoit es tonniax qui respiroient et separoient les mouz . 
et comme ele fust descendue el celier , ele trouva que l enfant avoit vomi mout de humeurs . 
et aucuns hommes acoururent au cri apres cele perronnele , et un d iceus , c est a savoir guillaume le peletier , prist l enfant des mains de la dite perronnele et aporta le dit enfant en la meson de la dite agnes . 
et la dite agnes ne le connoissoit ne recevoir ne le voloit . 
et apres ce ele regarda sa robe et vit que c estoit la robe son fiuz . 
et pour ce que ele ne veoit son fiuz ailleurs , si le regarda plus certainement et le reconnut . 
et le dit enfant gisoit estendu a terre ausi comme mort , et estoit noir et let et roide et tout froit si comme mort , ne ne se mouvoit ne nul de ses membres , ne ne le veoit on respirer . 
ne n estoient en lui nus signes de vie , et avoit les oilz ouverz et tornez el chief comme mort . 
et cil le veoient et le touchoient qui la furent adonques , et disoient que il creoient que il estoit vraiement mort , et disoient que se il avoient tex vint fiuz , que il le donroient pour un vif , et disoient tuit cil qui la furent que il estoit mort , et disoient a sa mere que ele le feist ensevelir . 
et la dite mere , dolente et vergondeuse de tele mort de son fiuz atendi encore ne ne le volt pas fere ensevelir , aincois le volt garder jusques a l endemain . 
et maguerite la regratiere qui fu dolente de cel enfant , que ele avoit norri , le prist et dist que ele ne l enseveliroit mie adonques , car s aucun i metoit la main ele le mordroit a ses denz . 
et einsi il ne fu mie enseveli . 
et aucuns hommes qui estoient ilecques pendirent le dit enfant par les piez pour ce que il veissent se il geteroit riens par la bouche . 
mes il ne geta riens fors , par quoi il crurent encore plus fort que il fust mort , et disoient que il fust enseveli . 
et por ce que il peust miex estre aperceu se il estoit mort ou vif , len fist un grant feu , et fu cel enfant despoillié de sa robe , et le chauferent au feu et le froterent a ce feu longuement . 
mes onques por ce n i porent apercevoir nul signe de vie . 
et quant il fu nuit la dite agnes et la dite marguerite sa norrice mistrent cel enfant eu lit et le garderent ilecques , mes il estoit froit et roide ausi comme au premier , ne onques ne s apercurent que il respirast en nule maniere . 
et quant la dite agnes , mere du dit enfant , se remembra que ele avoit oi grant piece devant que le benoiet saint loys , jadis roi de france , fesoit vertuz et miracles pour ceus qui en leur besoing l apeloient , ele ot esperance en ce benoiet saint loys et voa et dist ces paroles : " mon seigneur saint loys , ami dieu , j ai oy dire que vos fetes vertuz et miracles granz . 
rendez moi cest enfant vif , si que je voie vie en lui , et demain au matin je vos envoierai pour lui offrende , une chandele de sa longueur . 
" et einsi ele i voua l enfant , et pour celui meemes enfant ravoir et pour ce que il ne li fust reprouvé que il fust mort de tel mort ainsi soudaine , et ensement que il ne li covenist fere penitence commune pour la negligence de la garde celui meeme son fiuz . 
et la dite marguerite , norrice du dit enfant , voua celui especiaument au dit saint loys et dist einsi que se le dit benoiet saint loys le delivroit du dit peril , ele porteroit le dit enfant a son tombel nus piez et en langes . 
et quant ce vint au matin , la mere d icelui enfant envoia giefroi de montlignier , crieeur de vins , au tombel devant dit a toute la chandele que ele avoit promise , et le dit giefroi emprist tantost la voie et au plus tost que il pot il vint a saint denis , et prist un baston es vignes que il cuida qui fust de la longueur a l enfant ou plus grant un pie . 
et quant il vint a saint denis il acheta une chandele de la longueur del dit baston pour deus deniers que la dite agnes li avoit baillié pour acheter la chandele . 
et quant il l ot achetee il ala au dit tombel et l i ficha toute alumee et atacha au dit tombel , et pria celui qui estoit lors garde de l eglise que il la lessast ilecques toute ardoir , et puis il repera a paris . 
et comme le dit giefroi fust eu retour , si com il pot estre cuidié , entre la chapele et paris , la mere du dit enfant et sa norrice apercurent que aucun pou de vie estoit en l enfant , car il sospira mout souef , et eles rendirent graces au benoiet saint loys . 
et com eles eussent einsi esté une piece , ensement il souspira de rechief . 
et encore com eles eussent einsi esté une piece , ensement il sospira de rechief . 
et encor com eles fussent einsi une piece , ensement il sospira de rechief . 
de quoi eles furent certaines que l enfant vivoit . 
et adonc le dit message entra en la meson de la dite agnes , et pooit estre entour l eure de prime . 
adonc dist la dite agnes a celui meesme message que il avoit fet bon pelerignage , car le dit enfant vivoit et avoit souspiré . 
mes en tout ce jour jusques a vespres la mere du dit enfant ne la norrice n apercurent onques que il meust main ne pie , ne ne menga le dit enfant jusques a l endemain . 
et petit et petit apres ce l enfant assouaga et gueri , einsi que il fu dedenz la quinzaine du tout restabli a sa premiere sante , fors que aincois que il encoreust le dit peril il avoit les oilz droiz et biax , et apres il les a toz jours eu louches et tors . 
et quant le dit enfant fu restabli a sante , la dite perronnele li demanda que il estoit alé fere en son celier quant il chei ilecques . 
et il respondi que einsi com il se jooit a sa pelote , ele chei el celier . 
de quoi quant il descendoit el celier por ce que il eust sa pelote , il chei ilecques . 
et apres ces choses , le dit giefrein fu sain et hetié jusques au tens de l inquisicion de cest miracle . 
et agnes la buschiere quant ele vit premierement le dit enfant einsi gueri , ele dist dedenz soi que il devroit estre bon homme et que il estoit resuscité . 
et la dite mere du dit giefrein vint devant les inquisiteurs , les notaires presenz de ces inquisiteurs , qui le dit giefrein sain et hetié . 
mes nonporquant il est mout pale et louches et borgne des deus oilz . 
en l an nostre seigneur mil eu mois de jugnet , raou le cavetier , de trente anz et de plus , nez de en la dyocese de lisuiees , demorant a paris par seze anz en la parroisse saint merri , fu blecié devant noel en cel an el destre pie vers le gros doit . 
et com il eust einsi esté une piece de tens , la dite maladie fu ouverte a une alesne et geta mout d ordure . 
et comme une aumone fust fete devant noel dehors paris a l ourme gautier et le dit raou fust la alé , il fu blecié pour la grant pie destre , et fu einsi malade par dis mois et plus , et nonporquant il aloit encore par soi et sanz potences et gaaignoit en fesant son mestier . 
et apres ce la maladie crut et monta a la cuisse et au destre genoil et avecques ce sus le genoil . 
et estoient ces membres devenuz rouges et enflez , et des lors il ne pot aler sanz potences , et encore a grant poine , ne ne pot fere son mestier , aincois le couvint mendier . 
et lors un pertuis naturelment sus le genoill du dit raou . 
et en apres ausi autres pertuis en la cuisse et souz le genoil naturelment , en la partie derriere de la cuisse et dedenz et dehors , si que il en y avoit huit qui mout de pueur et d ordure getoient . 
et estoit li uns de ces pertuis si le et si parfont que il i peust entrer un oef de geline ou une noiz grosse . 
et les autres estoient si lez et si parfonz que le petit doit d un homme i peust estre mis jusques a la premiere jointe . 
et se doutoient aucuns que les os de la jointe ne deussent pourrir et issir par les diz pertuis por la pueur et por l ordure que cele cuisse getoit par les diz pertuis . 
et le dit raou fu trois foiz a saint eloi en pelerignage a noion por sa delivrance , une foiz par soi aincois que il alast a potences , et deus foiz a potences a mout tres grant force et a tres grant travail , si que il n aloit que deus lieues le jour ou environ . 
et quist mout de medicines et les mist a la dite maladie . 
et nonporquant les medecines ne les pelerignages ne li proufitierent riens a ce que il fu gueri de la dite maladie . 
ne neis ainsi les medecines ne les pelerignages desus diz ne li profitierent que , se aucuns des diz pertuis aclosist , que l autre ne nasquist tantost , en tele maniere que por ce il n estoit delivrez ne ne sentoit nul assouagement . 
ainsi que les genz qui orent pitie de lui li distrent que il alast au tombel du benoiet saint loys la ou miracles estoient fez et les malades i estoient gueriz , et que il se confessast aincois de ses pechiez . 
et le dit raou se confessa de ses pechiez au prestre de saint merri . 
et apres le dit raou emprist la voie en la foire de lendit passee novelement ot huit anz , c est a savoir en l an de nostre seigneur mil , de venir a potences au tombel desus dit . 
et comme le dit raou fust venu a saint denis , il ala au dit tombel et fu ilecques par nuef jors , et offroit chascun jor une chandele au dit tombel et apeloit le benoiet saint loys tout au miex que il pooit et savoit , que il li rendist sante . 
nonpourquant il aloit a son hostel a heure de disner mengier , et puis reperoit au dit tombel et estoit ilecques jusques apres vespres . 
et quant le dit raou vint au dit tombel les diz pertuis getoient ordure et pueur . 
mes des ce tens que il fu venu au dit tombel il li commenca a estre miex de sa maladie , et com il fu au dit tombel environ les nuef jors , il amenda si de jour en jor plus que les diz pertuis cesserent de geter ordure et se commencierent a raclorre . 
et ot une crostelete sus le greigneur pertuis qui estoit si parfont quant il vint au tombel que une noiz peust entrer en celui pertuis . 
et autres trois estoient si lez et si parfonz que le petit doit du dit raou i peust entrer jusques a la premiere jointe , les quels mendres pertuis furent tout a plein afermez dedenz nuef jours . 
mes sus le greigneur pertuis encore la crostelete desus dite . 
mes nonporquant ele ne mist puis riens hors ne ne geta ordure . 
et dedenz les nuef jors le dit raou ala par l eglise de saint denis par soi sanz potences et sanz baston et sanz autre ayde , et lessa ses potences delez le dit tombel . 
et quant les nuef jours devant diz furent passez le dit raou repera a paris sanz potences et sanz baston et sanz autre ayde , gueri tout a plein , et fist son mestier et ses autres besoignes ausi com un autre homme sain . 
et la crostelete qui estoit remese sus le greigneur des pertuis ne geta riens d ordure puisque il fu venu a paris , aincois secha et chei , et remest ilec une trace de plaie raclose , nete et bele , ausi com es autres pertuis . 
les inquisiteurs du dit miracle et leur notaires virent le dit raou gueri et sain de la dite maladie , alant par soi sanz baston et sanz autre ayde , franchement et despeechieement ausi com un autre homme sain , et avecques ce il virent son pie destre et la cuisse et le genoil et neis sus le genoil , et virent dis traces de plaies racloses ou environ des devant diz pertuis , les unes petites et les autres granz , afermees tout a plain . 
en l an de l incarnacion mil cinquante et cinc , suer clemence de sens , converse de l abeie du lis delez meleun de l ordre de cystiax en la dyocese de sens , avoit une maladie entre l ueil et le nez qui estoit apelee goute flestre , et avoit ilec un pertuis ou il peust entrer un festu . 
et couroient de ce pertuis humeurs aval la joe ausi comme lermes , et de la joe sus la quele les dites humeurs decoroient estoit luisant mout durement . 
et quant la dite clemence espreignoit a son doit delez le lieu d icele maladie , il en sailloit assez ordure de loing de ce pertuis , et ce fesoit ele souvent . 
et en apres par une espace de tens une vessie li leva souz l ueil senestre apres le nez , et avoit une noirte en la char d une part et d autre de cele vessie , et einsi fu ele par huit jours ou environ un pou enflee . 
en apres la dite vessie fu aouverte naturelment et commenca ja a metre hors humeurs espesses a maniere de boe . 
et por ce que len li dist d aucuns bevrages et d aucunes medecines que il li profiteroient , ele fist ces bevrages et ces medecines et riens ne li profitierent , aincois remest le pertuis , par le quel les humeurs cleres a maniere de lermes issoient souvent a grant quantite quant ele preignoit le lieu delez la maladie a son doit , la quele chose il couvenoit que fust fete troiz foiz ou quatre le jour puisque les humeurs estoient ilecques assemblees . 
et la dite clemence mostra la dite maladie a pierres de la broces , cyrurgien vergelete petite en ce pertuis et trouva ilecques trois tendanz a ce pertuis par diverses parties , et ce meesme senti la dite clemence et apercut . 
et li diz meemes cyrurgiens quant il apercut que c estoit maladie ne mie curable par nature et par mestrie et par medecine , il li dist que ele ne seroit curee fors que par miracle . 
et la dite clemence ne fist puis nules medecines a la dite maladie , fors que par le conseil du dit pierres ele mist soz son menton . 
car il entendoit que ces choses atresissent les humeurs du lieu de cele maladie plus bas . 
por la quele chose la dite clemence ot si grant doleur que ele ne pot dormir de trois nuiz et de trois jours , et nonpourquant riens ne valut tout ce a la dite maladie . 
de quoi ele n i mist onques puis nule chose ne rien ne fist a la cure de la dite maladie . 
et la dite clemence avoit aucune foiz cel oil enflé et trouble , et fu en tele maniere malade par vint anz et plus . 
et par cele maladie len veoit et disoit len en la dite abeie que la dite clemence estoit son droit sens et parloit legieres choses , et tout por cele maladie . 
et por ce estoit soilliee de la dite maladie et por la boe qui issoit d icele , aales , qui donc estoit abeesse du lieu , et les sereurs ne voloient que ele touchast les vessiax ne la viande qui dedenz estoit mise . 
et la dite clemence prioit mout souvent la dite abeesse et les sereurs que eles l envoiassent a saint denis au tombel du benoiet saint loys , car ele afermoit que ele avoit esperance que ilecques ele seroit guerie de la maladie devant dite . 
car ele disoit que ele avoit oy une voiz endementieres que ele veilloit en son lit , qui li disoit ces paroles : " se tu ne vas a saint denis au tombel du roy loys , tu ne seras ja guerie . 
" or avint eu tens de l avent nostre seigneur mil que la dite maladie crut et monteplia tant que une enfleure fu ilecques nee sous le destre euil apres le nez , et a ces oilz , ausi au destre com au senestre , estoit avenue si grant doleur a la dite clemence pour la dite enfle qui estoit creue d une part et d autre que ele ne pooit neis veoir . 
et adonques la dite clemence pria cele qui servoit la dite abeesse que ele li aportast un escrinet la ou les heres et les deceplines du benoiet saint loys estoient secreement gardees . 
et quant la dite clemence ot ces choses et ele les tenist seur soi par pluseurs jours , une nuit du dit avent nostre seigneur , comme la dite clemence fust en son lit et veillast , si com il li estoit avis certainement , elle oi une voiz qui li dist : " je te di eu non de nostre et du roi saint loys que tu faces tant que tu voises a saint denis se tu vels estre guerie de tes oilz , ou se ce non , tu les perdras . 
" et adonc avoit la dite clemence le dit escrin apres son chief . 
et des donc pria la dite clemence la dite abeesse de la dite abeie , et fist prier , que ele l envoiast a saint denis , et entendoit la dite clemence venir au tombel du benoiet saint loys qui ilecques est , et avoit esperance d estre guerie ilecques de la maladie de ses oilz du tout en tout . 
mes la dite abeesse delaia aucun pou de li envoier la et de donner li congie de venir la , por la legierete de la teste de la dite clemence et pour les fantasies que ele disoit a la foiz . 
et nonporquant ele enchauca tant en la fin que la dite abeesse soufri que ele l envoia avecques suer ermengart a saint denis au tombel desus dit . 
et comme il furent la venues et entrees en l eglise de saint denis a un matin , la dite ermengart dist a cele meesmes clemence ces paroles : " savrés vous aler au tombel du benoiet saint loys ? 
" et la dite clemence respondi : " oil . 
" et la dite vint einsi au tombel . 
et com ele ot ilecques esté une piece en oroison , ele proia le moine qui ilecques s estoit que il descouvrist le tombel du benoiet saint loys , et le moine li mostra tot en apert . 
et comme ele l eust veu et eust ilec esté une piece en grant devocion , aincois vraiement que la dite clemence se partist de l eglise , ele se senti du tout alegiee de la dite maladie et du tout en tout delivree . 
car le dit pertuis ne geta onques puis point d ordure ne d umeur , aincois fu du tout raclos , si com il apparoit eu tens de l inquisicion de cest miracle , fors que une petite trace du pertuis apparoit plus el tens que ele fu guerie que ele ne fesoit el tens de l inquision de cest miracle . 
et les inquisiteurs de cest miracle et leur notaires virent clemence devant dite eu jour que ele deposa de ce du tout guerie , et n avoit ilecques nul point de mal . 
et en cel meemes jour que eles estoient venues , comme la dite ermengart et la dite clemence s en revenissent , la dite ermengart dist a cele meesme clemence : " pour quoi n avez vous proié le benoiet saint loys que il vos delivrast de la maladie de vostre oeil ? 
" et la dite clemence respondi : " vos ne savez pas touz les biens que mon seigneur le roi , le benoiet saint loys , m a fet et fet encore . 
" et adonques la dite clemence se torna vers la dite ermenjart et li dist : " regardez ore se je sui bien guerie de ma maladie . 
" et la dite ermengart la regarda et li dist : " il m est avis que vos aiez biax oilz . 
" et la dite clemence li dist : " encor les avrai ge plus biax . 
" et la dite ermengart li respondi : " a grant miracle le tendroie se vos estiez guerie . 
" et quant la dite clemence fu retornee a l abeie du lis , onques puis nule chose de mal ne senti par l de la maladie desus dite , aincos fu du tout guerie et curee de cele maladie par miracle simplement , et non pas par nature ne par aucune autre reson . 
et en ce jour que la dite ermengart et la dite clemence furent revenues a l abeie du lis , la dite clemence fu veue puis toz jors guerie et saine de la dite maladie , et estoit el tens de l inquision de cest miracle , ne n avoit nul pertuis ilecques , aincois avoit bel oeil , ne n estoit de riens troble , ne nules humeurs n en decouroient ausi com eles soloient . 
et disoit la dite clemence a la dite ermenjart : " pour quoi ne fetes vos cest biau miracle estre manifeste que diex et le benoiet saint loys a fet en ma persone ? 
car je sui guerie de ma maladie . 
" et les tesmoinz demandez de cest miracle respondirent que il creoient que la dite clemence fust guerie de la maladie devant dite par les merites du benoiet saint loys que il creoient saint . 
et est a savoir que en la dite abeie du lis sont les haires que saint loys portoit endementieres que il vivoit , une fete a maniere de gardecors , longue jusques desouz la ceinture , et l autre fete a maniere de ceintures trois ou quatre , des queles les unes sont lees a maniere de la paume d une main et les autres a maniere de la lese de trois dois ou de quatre . 
et avecques ce ilec sont une cheainetes de fer donc il se disciplinoit . 
mes la maniere comment la dite abeie ot ces choses n est pas ci racontee . 
ce vintecinquisme miracle est d un homme qui se moquoit des miracles saint loys , et une maladie le prist eu genoil et en la jambe si que il ne pot aler a sa meson , mes aprec ce il fu gueri au tombel saint loys . 
en l an nostre seigneur mil yy yy sexante et quinze entour la feste saint denis , hue de norenthonne du dyocele de lincole , pareeur de cuirs qui demoroit en la vile saint denis et y avoit demoré par trente anz , se moquoit de ceus qui oroient au tombel saint loys et disoit que d engleterre avoit esté meilleur homme que le benoiet saint loys , et se moquoit de ceus qui par devocion besoient le dit tombel . 
et si comme cil meesmes hue fust une foiz en l eglise de saint denis , il prist et geta a terre deus chandeles qui estoient apuiees au tombel devant dit , en despit de celui meesmes benoiet saint loys , por ce que cil de la vile de saint denis qui ilecques estoient escharnissoient le dit hue et le roi d engleterre desus dit . 
et seur ce eremborc sa femme le reprenoit , mes en nule maniere il ne s en chastioit . 
et apres ce , comme le dit avec autres hommes de l eglise et fust alé jusques a la hale qui est enmi la place devant l eglise de saint denis , tantost et soudainement il fu si empeechié eu genoil et en la jambe que il ne pot avant aler , pour la quele chose jehan de gonnesse , corduennier , porta celui meesme hue sus ses espaules en sa meson . 
et adonques cil qui estoient ilecques li [JK: Verb fehlt: disoienté : " tu fesoies du benoiet saint loys . 
" lors sembloit que l os de la jambe du dit hue fust desloué et traversé par derriere si que il ne se pooit en nule maniere movoir . 
il se fist trere la a savoir se ele revendroit en son lieu , mes riens ne li valut . 
le dit hue fu en grant langueur et en grant doleur tout ce jour et la nuit ensivant . 
et comme le dit hue languissoit einsi en son lit , la dite erembourc sa femme li dit que il se voast au dit benoiet saint loys que il avoit coroucié et moquié et que il apelast s ayde et se feist porter a son tombel . 
et le dit hue se voa au benoiet saint loys et se fist porter a son tombel par jehan de gonnesse . 
et comme le dit hue eust en cele nuit tant de doleur que il ne peust movoir la dite jambe , ne sa femme ne gesoit avecques lui adonques en un meesmes lit , et quant il oy soner au matin et il revint ce que il avoit escharni le benoiet saint loys , il se repenti mout . 
et donques en soi meesmes il fist veu en proiant le benoiet saint loys devotement que il le guerisist et que il li pardonnast ce que il l avoit moquié , et il se feroit porter a son tombel et offerroit ilecques une chandele de la longueur de sa jambe . 
et lors se fist il porter au dit tombel par jehan de gonesse . 
et quant il fu la , il le pie sain tant seulement et s apuia au tombel et offri sa chandele . 
et pria par grant devocion le dit benoiet saint loys que il li pardonast et que il le delivrast . 
et quant il fu einsi en oroison , en cele heure il se senti plus alegié eu genoil devant dit soudainement et en la jambe qui estoit merveilleusement enflee , et s agenoilla delez le dit tombel du genoil malade et fu ilecques einsi tant com un homme peust estre alé tant de voie comme len treroit un arc a deus foiz ou environ . 
et quant ce fu fet il se leva et sus ses piez et dist que il se sentoit pleinement gueri . 
et besa le tombel , ce que il n avoit onques a nul tens fet . 
et quant toute la doleur fu ostee et chaciee du genoil et de la jambe devant dis , il se parti de l eglise et s en ala a sa meson . 
et des donques jusques au tens de l inquisicion de cest miracle le dit hue fu sain et hetié es diz membres , ne puis il ne se senti de la dite maladie fors quant il coroit forment , et adonques avoit il ilecques une pointure . 
mes quant il aloit communement son pas , il ne se blecoit de riens ne ne sentoit nul mal es membres devant diz . 
et les tesmoinz de cest miracle creoient que li diz hues ait esté gueri de la devant dite maladie par les merites du benoiet saint loys . 
-27 ce vintesisieme et vinteseptieme miracle sont des deus enfanz du dit hue qui estoient malades de fievres , qui furent gueriz au tombel saint loys . 
apres ces choses , lonc tens estoit ja passé devant ceste inquisicion , com en un jour du mois d aoust guillot et liejart , filz du dit hue et de la dite erembourc , eussent mengié tripes de buef , un pou apres en ce meesme jour et en cele meesme heure une fort fievre prist les diz enfanz et les tint par lonc tens chascun jour . 
en apres la dite fievre fu tiercainne et puis quartaine , et furent en tel estat du mois d aoust devant dit jusques apres la pasque environ la feste d ascension nostre seigneur . 
et a une meesme heure la dite fievre prenoit les deus enfanz et a une meesme heure les delessoit . 
et leur pere les voua a mout de sainz et furent menez a mout d eglises , et riens ne li valut . 
et les voua a saint tiebaut en aucois et envoia un homme pour eus a cel lieu , et riens ne leur proufita . 
et les mena avec tout ce a l eglise de saint tiebaut es vignes apres leigni , et ensement ce ne leur valut rien . 
et en apres , quant le dit hue se remembra que il avoit esté gueri au tombel du benoiet saint loys , il dist que il les menroit au dit tombel , et les voua au benoiet saint loys . 
et a un matin devant prime le dit hue mena ses diz fiuz au dit tombel atot chandeles , et furent jusques a tierce au dit tombel , quar apres prime et devant tierce avoit acoustumé devant dite les deus fiuz . 
de quoi quant il virent que la dite fievre ne les tormentoit pas et que il avoient eschapé l eure en la quele cele fievre les soloit prendre , il distrent que il creoient estre gueriz . 
et lors il s en alerent a leur meson , si gueriz et si sainz de la dite fievre que onques puis n en ourent aces . 
cest vintehuitieme miracle est d un foretier qui se bleca en la cheville du pie et clocha , qui fu gueri au tombel saint loys . 
comme richart dit laban de lerni du dyocese de soissons , de cinquante ans et de plus , fust pieca forestier le roi en la forest de roen , environ la feste de la purification en l an nostre seigneur mil yy yy yy et yy , et il chacoit aucuns qui emportoient bois de la forest , et com il saillist un fosse , il se bleca griement en la chevillete du pie destre et entour cel lieu , et se dolut des donques toz jours en cel lieu , ja fust ce que il se dolust plus une foiz que autre , si que li diz richars clocha par trois anz ou par quatre , et portoit un baston eu dit tens en sa main pour miex soustenir soi . 
et les autres forestiers metoient sus au dit richart que il se feignoit . 
et li diz richars s escusoit en jurant par seremenz acoustumez que ce n estoit pas voir que il se feinsist . 
et pour ce que il esprouvassent tele chose , il li ostoient son baston et le getoient en loing . 
mes il aloit a assez grant angoisse sanz baston , si comme len pooit veoir par dehors . 
et por ce li diz richars visita les eglises de mout de sainz , mes onques pour ce ne pot estre gueri . 
et par desus tout ce , com il eust visité l eglise nostre dame de bouloigne sus la mer pour ce , et ne fust de nule chose assouagié quant il revint a sa meson , quant sa femme le vit en cel meesmes estat , ele li dist en plorant que mout de vertuz estoient fetes au tombel saint loys et que il deust la venir , mesque il confessast avant ses pechiez que il venist la . 
de quoi li diz richars se confessa bien de ses pechiez a son prestre paroissial et mout diligaument . 
lors emprist il le voiage et vint a saint denis en l an nostre seigneur mil yy yy quatre vinz et deus un jour de samedi eu quint jour de setembre , et ala tantost au tombel du benoiet saint loys et acheta en la dite eglise un vout de cire a la semblance d une cuisse et le mist sus le tombel devant dit , en fesant ilecques oroisons et en proiant le benoiet saint loys que il li vosist rendre sante , et avecques ce li diz richars plouroit delez le dit tombel et estoit a genouz . 
et com il eust ilecques esté un bien petit , tant comme un metroit a aler une lieue , quant il se volt lever , il se senti alegié eu dit lieu . 
et einsi com il se fu levé en piez , il feri de cel pie malade a terre et se fist mout durement lie , et aloit tout droit sanz baston et sanz autre ayde . 
et comme il ferist ainsi du pie a la terre , il ne li nut rien ne ne senti pour ce nul mal . 
de quoi quant il se senti du tout gueri , il plora ilecques de joie . 
et lors il rendi graces au benoiet saint loys et repera a sa meson sain et hetié . 
et en apres li diz richars ala bien et longuement et droit sanz baston et sanz autre ayde . 
et vint einsi devant les inquisiteurs et devant leur notaires avecques gervaise et guillaume de villers , tesmoinz de cest miracle , a un jour de mecredi le novieme jour de setembre . 
ce vintenovieme miracle si est d un prestre a qui il leva une enfle eu visage de froidure , qui fu gueri par la devocion que il ot a saint loys . 
en l an nostre entour la feste saint jehan baptiste , comme garmont cure de l eglise de baailli en la dyocese de chartres , prestre de cinquante huit ans et de plus , eust chevauchié un jour de sa meson a paris ou il a quatre lieues , et com il eust vestu pou de robes et tenues por ce que il creoit que il feist chaut en cel jour , il chevauchast il ot froit pour le vent qui sus lui vint . 
ensement eu tierz jour ou eu quart , com il chevauchast de sa meson a poissi ou len conte deus lieues , atout pou de vesteures , il ot froit en cele meesme maniere . 
et el jor de lundi adonques prochainement ensivant comme li diz garmonz se levast de son lit au matin , il avoit la face si grosse et si enflee que ele estoit de chascune partie ausi haute comme son nez . 
et la dite enfleure tele comme ele est desus dite li tint la face einsi pourprise par quatre jors , si que ele ne crut ne n apetica , si que c estoit horrible chose de lui veoir . 
ne ilecques n avoit rogeur , ne ne s en doloit , qui le grevast , ne ne s en compleignoit point que il en sentist mal , et le dit prestre avoit acoustumé de celebrer la messe chascun jour , et onques por ce ne lessa que il ne chantast la messe chascun jour . 
et quant il vint au jour de vendredi ensivant , le dit prestre chanta la messe . 
et en ce meesme jour comme cel meesme prestre celebrast , aucunes femmes vindrent ilecques qui estoient venues en pelerignage por veoir aucunes reliques de saint souplice et autres qui sont ileques . 
et covint que li diz prestres mostrast as dites femmes celes meemes reliques et eles le veissent en son visage , de quoi il fu mout vergondeus . 
et quant les dites femmes se furent d ilec parties apres ce que la messe fu dite , le dit prestre s ala seoir sus un siege qui est ilecques delez l autel , et ja soit ce que il eust pris la dite maladie en grant patience puis le tens que ele li vint et en eust rendu graces a dieu , en disant a soi meemes que puisque il plesoit a dieu que einsi fust , que ce ne pooit estre fors pour son bien que il eust cele maladie , nonpourquant adonques einsi com il se seoit delez l autel apres la messe , il li vint en son memoire le benoiet saint loys et la bonne vie de lui et les oevres que il fesoit endementieresque il vivoit , et il creoit , si com il avoit oy dire , que nostre sires tout puissant fesoit miracles pour le benoiet saint loys . 
et lors dist il dedenz soi ces moz : ' mon seigneur saint loys , se vos estes en l estat de quoi len croit que vous pouez prier dieu et se ce que len dit de vous est voir , comme je vos aie mout amé en vostre vie et ce n est pas honeste chose ne bele que li serganz du roi des rois soit seurpris de si grant laidure comme j ai en mon visage , proiez li que il m en delivre . 
" et ces paroles dites , tantost il s endormi tout en seant . 
et quant il ot dormi tantque len peust avoir dit une foiz sa paternostre , si com il fu avis au dit garmont , ou moins , einsi com il s esveilla il se trouva du tout gueri pleinnement et curé de la dite enfleure de chascune partie de son visage , autresi comme se il n i eust onques riens eu de mal et sanz ce que en son visage demorast trace de cele enfleure ne autre chose que li neust . 
et en tout le tens que la maladie devant dite le tenoit il ne mist ilecques nule medecine pour sa delivrance , aincois disoit que puisque il plesoit a nostre seigneur que il fust en tel estat , que il li plesoit bien . 
ne il ne fist charmes pour la dite maladie ne ne procura que il fussent fez pour sa delivrance , aincois dit pour certain li diz prestres que il creoit que par le seul apel du benoiet saint loys que il fist et par la devocion que il ot en lui , il fu einsi soudainement gueri com il est dit desus et des donques gueri . 
et la messe chantee si com il est dit desus , comme le dit garmon eust esté un pou de tens en la dite eglise , il revint a sa meson et dist a jehan son clerc et a ysabel , qui ilecques estoient , que il estoit gueri . 
de quoi les diz serganz quant il le regarderent , le virent einsi du tout en tout delivré de la dite enfle , si que il ne paroit que il eust ilecques eu aucune chose de mal ou d enfleure , de quoi il furent adonques forment merveilliez . 
et comme il li demandassent comment il avoit esté gueri , il leur raconta si com il est desus dit comment il avoit proié le benoiet saint loys et les autres choses qui sont dites desus en la deposicion du dit garmont . 
et lors li distrent li diz jehanz et la dite ysabel que il devoit bien visiter le tombel du benoiet saint loys qui einsi l avoit delivré . 
et tantost apres li diz garmonz emprist la voie avecques jehan son clerc et vint a saint denis et visita le dit tombel . 
ce trentieme miracle est d une fille dieu qui fu tant menee d une fievre que ele perdi son memoire , et ele fu guerie au tombel saint loys . 
jaqueline de saint germain des prez , de quarante ans ou ilecques environ , suer de la meson des filles dieu de paris , en cel este devant la feste de la trinite eu tens de l inquisicion de cest miracle en l an mil yy yy yy yy yy fu malade et tremblant de fievres tiercaines par pluseurs semaines . 
et estoit assouagiee la dite jaqueline de la dite maladie devant le vendredi prochain dit devant la feste de la trinite . 
et en cel jour de vendredi une forsenerie prist a la dite jaqueline si que ele fu hors de son memoire et de son sens , et en cel jour de vendredi la dite jaqueline ledengoit les autres suers de la dite meson qui estoient empres li et les apeloit ribaudes et foles femmes et leur disoit mout d autres reproches et de vilanies , les queles les dites suers ne vodrent pas toutes aus inquisiteurs pour vergoigne , et getoit apres les dites suers les sieges et les quenoilles . 
et en ce meemes jour la dite jaqueline ledenjoit la benoiete virge marie et la maudisoit et son fiuz ensement , et de cele meemes dame ele disoit mout de choses ledes et mout de reproches , et crachoit encontre li . 
et comme en cel meesmes jour de vendredi jehan de groolai , prestre et aministreeur de cele meesmes meson , et hervieu , chapelain de cele meson meemes , fussent la venuz veoir la dite jaqueline , ele dist a celui prestre : ' ne voilliez pas metre voz mains seur moi , car je ne voil pas que main de prestre m atouche . 
" et disoit plus : ' alez , si aourez vostre dieu que les juys crucefierent ! 
je ne le pas aourer , ainz aourer le deable a qui je serf , qui est mon dieu et que j ai avecques moi a qui je sui donnee en cors et en ame et qui me garde ! 
" et disoit encore mout d autres choses semblables , et neis vers la croiz crachoit ele . 
et quant len getoit l iaue benoiete sus li , ele crioit plus que devant et disoit vilennie et fesoit injure a ceus qui l arousoient de l iaue benoiete . 
et quant len getoit desus autre yaue , ele ne disoit rien . 
mes quant len getoit l iaue benoiete sus li , ele crioit : " vos me metez hors de mon sens ! 
" et pour ce les autres sereurs disoient que ele estoit demoniaque et estoit travailliee durement du deable . 
et la dite jaqueline dist que ele creoit que maling esperit l eust prise et sesie eu tens desus dit quant ele fesoit et disoit les dites choses si desordenees et si laides . 
car neis eu vendredi devant dit la dite jaqueline se volt geter en une chambre coie , quant aucunes des sereurs qui ce apercurent la pristrent qu ele ne se getast pas en la dite chambre coie , et la dite jaqueline les prenoit por eschaper d eles et se voloit la geter . 
mes toutevoies les dites suers la ramenerent en l enfermerie . 
et comme eles l eussent ilecques ramenee , ele se volt estrangler a son cuevrechief . 
et eu jour de samedi ensievant la dite jaqueline se volt geter en un puis qui est en l encloistre . 
mes les suers qui estoient ilecques pres qui la virent que ele avoit ja un pie sus l eur du puis , la firent cheoir empres le puis et la ramenerent a l enfermerie et la lierent en un lit de fust seur cordes si que ele ne se pooit movoir . 
et adonques quant ele fu liee , ele disoit pires choses que les premieres et crachoit encontre les dites suers . 
et en apres , en celui meesmes jour de samedi entour nonne , aveline de gonnesse , une des sereurs de la dite meson , dist a cele jaqueline ces moz : ' recordez vos , suer jaqueline , du benoiet saint loys nostre pere , qui vos et moi et les autres trest hors de pechie . 
" et la dite jaqueline dist tantost ces paroles : ' loys est loys . 
" et lors ces paroles dites , ele revint en son propos si com il plot a nostre seigneur , et dist adonques : ' saint loys qui me tresistes hors de pechie , rendez moi mon memoire et mon sens . 
" et des icele heure ele se senti si alegiee tot maintenant que ele ne senti puis fievre , ainz revint en son memoire et a touz ses sens , si com ele avoit esté devant . 
et fu apres einsi toz jors en bon memoire jusques au jour que ele deposa devant les inquisiteurs . 
et les dites suers qui estoient adonques empres li ploroient et disoient les oroisons que eles savoient . 
et pluseurs des suers se vouerent adonques , et la dite jaqueline se voua ensement , que ele visiteroit le tombel du benoiet saint loys nus piez et en langes , se il la delivroit , sanz parler en la voie . 
et apres ce eles paierent et acomplirent leur veu . 
et en cel jour meemes les suers la deslierent et li aporterent la croiz et li recorderent les reproches que ele avoit dit du crucefiz et les autres choses , et il sembloit que ele fust mout contrite . 
et ele mout corouciee et pleine de grant contricion prist la croiz et l embraca et la besa par grant devocion . 
et des cele heure jusques au tens de l inquisicion de cest miracle la dite jaqueline fu guerie et saine toz jours et hetiee et sage et discrete , ausi com ele avoit onques esté a nul tens devant , ne puis ne dist nules ledes paroles ne ne fist nules choses desordenees . 
et eu dit jour de samedi se vesti la dite jaqueline de ses robes et vint a l eglise et fu as vespres , et fist toutes autres choses ausi com une autre femme hetiee et saine et de toutes les enfermetez desus dites du tout en tout guerie , si comme les inquisiteurs la virent devant quant ele deposoit son dit , et leur notaires la virent ensement . 
et la dite jaqueline avoit esté en la dite meson jusques au dit jour de vendredi bonne femme et sage et honeste et religieuse , et pour tele estoit ele tenue devant cele maladie et encore est ele tenue pour tele . 
mes la dite jaqueline avoit trop son cors grevé et detrait de veilles , de jeunes et de porter la haire . 
cest trenteunieme miracle est d une pucele de dis anz qui fu hors de son sens par trois ans et plus , mes par les merites saint loys ele fu guerie a son tombel . 
dis ans feurent passez eu tens que l inquisicion de cest miracle fu fete en l an nostre seigneur mil yy yy quatre vinz et deus que comme un jour de dyemenche entre pasques et penthecouste , ponce , fille guiart de froitmantel delez reins , de dis anz ou environ , reperast avec les autres puceles de la vile des chans , ele vit un drapel petit ensanglanté par tout et mol de noviau sanc , et le prist . 
et comme ses compaignes li deissent , les puceletes qui avecques li estoient , que ele le lessast et jetast en voie , ele dist : ' non ferai , ainz le porterai a l ostel . 
" car ele disoit que c estoit le sanc nostre seigneur jhesu crist . 
et quant la mere le vit en sa main , ele la blama et li dist que ele le getast . 
mes la dite ponce respondi que ele ne le geteroit pas et que c estoit le sanc nostre seigneur jhesu crist . 
et disoit encore la dite ponce que ele le porteroit a l eglise . 
mes sa mere la tint adonques si que ele ne l i porta pas en ce jour . 
et en apres la dite ponce porta le dit drapel ou le linceul en un jour de cele semaine a l eglise et le mist el cymentiere . 
et des cel jour la dite ponce fu si afolee et hors de son sens que ele ne parloit pas a droit , ainz disoit paroles vaines et sanz proufit qui n avoient point d entendement . 
ele rompoit sa robe , ele feroit sa mere et disoit que ele n estoit pas fille de son pere et de sa mere , ainz estoit fille de roi . 
et quant sa mere estoit hors de la meson et ele remanoit en la meson , ele fermoit les huis et adonques ele depecoit les vessiaus et trebuchoit les bans et les huches que ele pooit mouvoir , ele les getoit a terre et fesoit en la meson touz les max que ele i pooit fere . 
ele aloit a l eglise et disoit que ele estoit gentil femme et que ele pooit bien seoir entre les prestres et chanter . 
et prenoit aucune foiz les chandeles qui estoient offertes en l eglise et les esteignoit et getoit a terre . 
et quant ele pooit eschaper ele aloit par les chans et par les viles voisines et prochaines et ne savoit ou ele aloit . 
mes el tens que il fesoit grant chaut ele estoit plus grevee de cele maladie . 
et aucune foiz son pere la lia . 
et jusques au tens devant dit la dite ponce avoit esté saine et discrete come pucelete de son tens et bien ordenee . 
et la dite ponce fu en tel estat et einsi forsenee par trois ans et plus . 
et li diz guiars son pere mena la dite ponce a saint nichaise et a mout de sainz , mes neent ne li proufita . 
et apres ces choses , com il ot oy dire que mout de miracles estoient fez au tombel saint loys , li diz guiarz son pere dist qu il l avoit mout amé en sa vie . 
il mist adonques sare sa femme et la dite ponce en une charete et vindrent a saint denis , et avoit grant esperance que sa fille fust ilecques guerie . 
et quant il furent a saint denis li peres et la mere menerent la dite ponce au tombel du benoiet saint loys einsi malade et hors du sens com ele ot onques esté par devant . 
et lors firent ilecques par grant devocion li peres et la mere leur prieres et offrirent pour la delivrance de la dite ponce . 
et pour ce que il estoient mout embesoigniez en celui meesmes jour , il empristrent la voie a revenir a leur propre lieu , et puisque la dite ponce fu en l eglise de saint denis , ele dist a son pere et a sa mere que il n estoient pas ne son pere ne sa mere . 
et en cel meesme jour que il orent empris la voie a retourner , la dite ponce se senti alegiee et que il li estoit miex et plus pesiblement que il n estoit endementieresque ele venoit . 
et fu einsi que en cele semaine ele fu du tout delivre . 
et fu puis touz jours saine et hetiee et discrete en paroles et en fez et ordeneresse de soi et en bon estat , ne puis ele ne senti nule chose de la dite maladie , ainz fu apres si devote que ele ne menga puis de char au jour de mecredi , et jeuna au vendredi , et es jours de samedi ele ne menga que pain et yaue , et aloit a l eglise sovent , ne ne volt oir parole de mari prendre . 
endementieresque le benoiet saint loys vivoit , li diz guiars l amoit mout et fesoit oroisons especiaus chascun jour pour lui que dieu le defendist de mal . 
or avint apres que com li diz guiarz fust encore el pechie de grant couvoitise , si que quant il entroit en son champ , il li sembloit petit , et sa meson petite , et ses autres choses petites , pour le grant desirrier que il avoit d estre riche , adonques il proia le benoiet saint loys que il ostast de lui ce malves desirrier , et lors cel desir se departi de lui si que li diz guiarz ne fist ne ne s entremist de tex covoitises . 
ce trentedeusieme miracle est d une qui estoit si boisteuse de maladie que ele ne pooit aler fors a potences , qui fu guerie au tombel saint loys . 
en l an nostre seigneur mil yy yy yy yy et yy eu mois de setembre ot dis anz passez et plus que une enfermete prist hodierne , une femme de vileteigneuse de quarante anz , et estoit boiteuse de sa nativite , mere renout des plastrieres , si que ele ne se pooit soustenir seur ses piez se ele ne s apuiast a paroi ou a banc ou a autre chose ou alast en trainant soi par terre aus mains ou as piez . 
et en tel estat ele fu par deus anz ou environ . 
et devant cel tens la dite hodierne avoit esté saine femme et hetie , et aloit a paris et revenoit et ailleurs par soi sanz baston et sanz ayde , et fesoit ses autres besoignes ausi comme une autre saine femme , et nonpourquant ele clochoit de nature . 
et la dite hodierne ne mendioit pas ne ne feignoit la dite maladie , et disoit que ele estoit malade es reins et eu dos . 
et apres ce lonc tens , c est a savoir huit ans passez el tens de ceste inquisicion , comme la dite hodierne eust oy que miracles estoient fez au tombel du benoiet saint loys , entre pasques et penthecouste en l an desus dit ele se fist porter a saint denis en une charete . 
et estoit empres le tombel du benoiet saint loys entre les autres malades . 
et comme ele fust delez le dit tombel , ele disoit a ceus qui la connoissoient qui l aloient veoir que ele se sentoit bien alegiee et que ele seroit ilecques par nuef jours , car ele avoit bonne esperance d estre guerie . 
et comme la dite hodierne eust esté ilecques par nuef jours , la dite hodierne fu du tout en tout guerie de la dite maladie et vint a sa meson , et aloit sanz baston et sanz autre ayde . 
mes nonpourquant ele clochoit ausi comme ele fesoit aincoisqu ele eust esté malade . 
et disoit que ele avoit esté guerie et delivree au tombel saint loys . 
et la dite hodierne vesqui apres ce par deus ans , et tant com ele vesqui , ele aloit par soi sanz baston et sanz autre ayde a l eglise et a la vile de saint denis , et fesoit ses autres besoignes ausi com une autre femme saine , einsi com ele avoit acoustumé a fere aincoisque ele fust malade , car ele aloit apres a saine et aportoit de l iaue et des autres choses sus sa teste , et aucune foiz ele aloit au baston pour ce que ele estoit vielle femme . 
mes nonpourquant ele aloit droit , si comme les femmes boisteuses vont . 
et disoit len communement en la vile de saint denis et en pluseurs autres lieus que la dite hodierne fu guerie de la dite enfermete par les merites du benoiet saint loys . 
ce trentetroisieme miracle parle d une homme a qui une maladie prist el genoil , qui fu gueri au tombel saint loys . 
en l an nostre seigneur mil deus cenz yy yy et deus apres la pasque furent huit ans passez que une maladie prist a robert du puis , qui estoit mort el tens de ceste inquisicion , de la vile de grooley , en sa destre jambe , la quele il avoit enflee en la partie de derriere plus que en cele devant , desouz le genoil , et avecques ce desus le genoil . 
et la char de celui estoit bloie en ces lieus et perse et dure et chaude , et les ners de celui genoil estoient roides et durs si que il ne pooit par soi aler ne sostenir soi sus cele jambe ne la jambe estendre . 
ne il n avoit ilecques nul pertuis ne ropture , et fu en tel estat par sis semaines ou par sept . 
et aucune foiz por ce que il veist les genz il se fesoit porter devant l uis de sa meson , et ne pooit issir de sa meson par soi ne aler a ses necessitez , se len ne li aidast et portast de la partie ou cele maladie estoit . 
ne ne pouoit cele cuisse mener de lieu a autre se genevieve sa femme ne li aidast et meist ou portast de lieu a autre . 
et comme un cyrurgien qui avoit non mestre jehan de saint brice eust fet mout d emplastres et de medecines a la dite maladie qui riens ne li valurent , aincois croissoit touz jours la dite maladie , pour la quele chose les amis du dit robert se doutoient que il n eust perdu la jambe , et comme li diz robers oist que miracles estoient fez au tombel du benoiet saint loys , il se voua au benoiet saint loys et promist que il vendroit en sa personne a celui meesme tombel et seroit perpetuelment homme de saint loys . 
et tantost apres le dit robert emprist la voie de venir a saint loys a son tombel , et avoit un baston en lieu de potence a quoi il s apuioit . 
et avecques ce le pere du dit robert et sa femme et mabile sa suer li aidoient . 
mes il ne li pooient tant aidier que il ne fust grevé que il ne pooit aler avant . 
de quoi il fist proier henri de groley que il li prestast sa cherete , et il ne la pot adonques avoir , car les chevax aroient . 
et il ne la volt pas atendre , aincois dist que il iroit au miex que il porroit . 
et donques il dona congie a son pere pour ce que il estoit viel homme , et a genevieve sa femme por ce que ele estoit enceinte , et retint avecques soi mabile sa suer . 
et einsi petit et petit , en reposant soi souvent , a mout grant poine , a l ayde d un fort baston en lieu de potence en la destre partie , et en metant souvent sa main sus mabile sa suer , il parvint a saint denis environ nonne passee , ja soit ce que il n ait que une lieue en grolay jusques a saint denis et que il eust mout matin empris la voie . 
et en apres le dit robert fu delez le dit tombel et gesoit ilecques entre les malades . 
et com il fust einsi delez le dit tombel et cil qui venoient veoir le dit robert li demandassent comment il li estoit , il respondi que il li estoit miex et plus soef et que il avoit esperance que il seroit tost gueri . 
et quant le novieme jour aprocha et marguerite , cousine du dit robert , fust ensement ilecques apres le dit tombel pour la guerison de sa fille , et ele demandast au dit robert comment il li estoit , il respondi ' bien " , et que il estoit gueri . 
et lors , voiant icele marguerite , il estendoit et treoit a soi sa jambe , la quele il ne pooit aincois estendre ne trere a soi quant il estoit delez le dit tombel . 
et en l autre jour cele meesmes marguerite vit le dit robert soi esdrecant et levant sus les piez , nonpourquant il s apuioit au treilliez de fer qui est ilecques . 
et el novieme jour le dit robert dist que il estoit gueri , et delessa son baston que il avoit aporté et issi de l eglise sanz baston et sanz autre ayde , et aloit bien et fermement ensemble avecques genevieve , et s en repera a grolay . 
et aucuns de ses amis quant il oyrent que il estoit gueri et que il s en revenoit , vindrent encontre lui jusques a une vile qui est apelee grammont et le troverent ainsi venant et li firent grant feste et grant joie . 
et en ce meesme jor que il revint , puisque il fu en sa meson , il aloit avant et arriere droit par soi sanz baston et sanz autre ayde . 
et eu jour ensivant a matin , por ce que la foire du lendit estoit adonques , li diz robert et genevieve sa femme vindrent de grolay a la devant dite foire , la ou il a pres de deus lieues , pour acheter leur choses necessaires au dit robert . 
adonques ensement en ce meemes jor il vint et ala bien et fermement sanz baston et sanz autre ayde . 
et adonques , apres ces choses , li diz robert ala as chans et as vignes a cueillir et a soier ses blez et fist ses autres besoignes . 
et en ce meesme an apres vendenges li diz robert et guillot du puis son frere vindrent a nostre dame de boloigne sus la mer , et revindrent par saint eloi de noion , et aloient forment comme chevaus . 
et apres ce par l espace de quatre anz li diz robert emprist sa voie et ala a saint jaque , et en revenant il fu mort en la voie . 
et len dist communement en la vile de grolay que li diz robert avoit esté gueri par miracle et par les merites du benoiet saint loys devant dit . 
et soit ce que il fust apelé par son droit non robert du puis , nonporquant les genz l apeloient robert le bon pour sa bonte . 
ce trentequatreisme miracle est d une fille dieu a qui une maladie prist en braz senestre et en la jambe et en la cuisse , qui fu guerie au tombel saint loys . 
en l an nostre seigneur mil deus cens sexante et yy apres la pasque une grief maladie prist marguerite de la magdaleine de paris , suer de la meson des filles dieu , tele que son braz senestre , le quel ele avoit acoustumé avoir sain et hetié et lonc ausi comme l autre , fu si contret que quant ele l estendoit tant comme ele pooit , il n avenoit a toute la main senestre fors jusques a la main du destre braz . 
et avecques ce le pie , la jambe et la cuisse senestre furent si retrez que ele ne pooit metre fors les dois du pie senestre a terre quant ele aloit . 
de quoi ele aloit a grant peine et a grant douleur et a grant angoisse , et avoit un baston en sa main de quoi ele s aidoit , le quel ele n avoit pas acoustumé a porter . 
ne ne se pooit chaucier ne vestir ne fere ses autres choses . 
et la dite marguerite fu en tel estat par demi an ou environ . 
mes la dite marguerite aincoisque la dite l eust prise s aydoit bien de ses membres . 
car ele fesoit bourses de soie de oevre sarrazinoise , et aloit bien et avenamment et legierement , et tout fust ele naturelment boisteuse de la partie senestre , ele metoit tout le pie senestre a terre en alant . 
et la dite marguerite mist emplastres et autres medecines a la dite maladie , les queles choses ne li profitierent onques . 
et comme la dite marguerite eust oy que miracles estoient fez au tombel du benoiet saint loys , ele ot fiance en la saintee d icelui , le quel ele avoit conneu endementieresque il vivoit . 
lors ele vint a grant paine a l autel de la dite meson et se voua au benoiet saint loys et li proia par grant fiance que il li restablist sa sante en ses membres , et ele visiteroit son tombel a quelque force et a quelque angoisse que ele le deust fere . 
et el jour de samedi prochain ensivant devant la feste saint denis , la quele fu en cel an en un jour de lundi , ele emprist la voie avecques une femme qui avoit non avice , et vint a saint denis a grant painne . 
ne ele ne metoit du pie senestre fors les doiz a terre . 
et avoit un baston en ses mains donc ele s aidoit au miex que ele pooit . 
et ja soit ce que ele eust emprise la voie el dit jour de samedi bien matin de la meson devant dite , la grant messe fu aincois chantee en l eglise de saint denis , que len chante environ midi , que eles fussent la venues . 
et comme eles fussent la , la dite marguerite se mist estendue sus la sepouture du benoiet saint loys , car encore il n avoit pas image roial desus , si com il a ore . 
et fu ilecques einsi estendue par tant de tens que len peust avoir dit une messe . 
et comme elle eust ilecques esté en grant devocion et en oroison ausi com enmi cel tens , ele senti ses reins et ses hanches defroissier , et senti adonques doleur en ses membres . 
mes tantost apres ele se senti alegiee et delivree de cele contraiture et du bras et de la jambe et de la cuisse senestres . 
et lors ele se leva du dit tombel et reprist le baston que ele portoit , et adonques riens de sa delivrance a la dite avice sa compaignie . 
et lors eles issirent de l eglise de saint denis et vodrent aler a saint legier a une eglise qui est hors de la vile de saint denis . 
et quant eles aloient la , eles entrerent en une meson de une femme qui estoit leur conneue et mengierent ilecques et burent . 
et donques a primes dist la dite marguerite a la dite avice que ele estoit guerie pleinnement au dit tombel , et li mostra chascun de ses braz et comment le senestre estoit ausi lonc comme le destre et com ele joignoit ensemble les deus mains , les braz estenduz . 
et avecques ce ele li moustra comme ele metoit a terre tout son pie senestre et que ele en aloit bien , ausi comme ele avoit acoustumé a fere aincoisque ele fust malade . 
et quant eles orent mengié eles alerent a saint legier , et en ce meesmes jour eles revindrent a saint denis et jurent en cele nuit en la meson dieu de saint denis . 
et portoit encore la dite marguerite son baston , mes ele peust bien aler sanz baston se ele vousist . 
et eu jour de dyemenche ensivant eles reperierent a paris a leur meson , et portoit encore la dite marguerite son baston , et nonpourquant ele ne fesoit pas par besoing . 
et puisque la dite marguerite revint adonques , en avant ele ne porta baston , aincois ala bien et despechieement , et s ayda du bras et fist ses besoignes ausi com ele avoit fait autre foiz aincoisque ele fust malade . 
ne puis ele ne fu grevee de la maladie desus dite . 
et el tens de l inquisicion de cest miracle furent disehuit anz passez que la dite marguerite fu receue en la dite meson pucele et virge , si comme len creoit . 
et estoit la dite marguerite bonne femme et religieuse . 
et mostra la dite marguerite aus inquisiteurs devant leur notaires ses braz , les quex ele avoit pareus , et esdrecoit le senestre et et abessoit ca et la a sa volente , et s en aidoit tres bien , et tout fust ele boiteuse , ele aloit bien et sanz baston et metoit tout son pie a terre . 
et dient tuit li tesmoing que la dite marguerite fu guerie de la maladie devant dite par les merites du benoiet saint loys . 
ce trentecincquieme miracle parle d une vielle femme qui fu paraletique de la partie destre de li , qui fu guerie au tombel saint loys . 
avice de bernevile de la dyocese de constances , dite la potenciere , qui demoroit a paris en la parroisse , de sexante ans et plus , fu en tele maniere malade par trois ans et plus que ele perdi l usage de son pie destre et de la jambe ne ne se pooit en nule maniere soustenir desus . 
et ensement ele perdi l usage du braz et de la destre main si que ele ne s en pooit aidier ne metre cele main a son chief ne a sa bouche . 
ne ne pooit estendre cel bras a ses piez ne ne se pooit chaucier ne despoillier de cele main , et aloit a potences souz ses esseles et aucune foiz en soi trainant as mains et as naches et en rampant par terre de lieu a autre . 
et pour ce que en l eglise de saint jehan en greve len descent d une part par aucuns degrez , icele avice venoit a cele meemes eglise souvent quant le pueple estoit ilecques assemblé pour requerre des aumones , et quant ele venoit a ces meemes degrez , ele getoit ses potences en l eglise , car ele ne pooit descendre as potences , et en tornant soi par ces degrez et en aydant soi a la main senestre de ce que ele pooit et en rampant et en trainant , ele descendoit en l eglise , et portoit un pot pendu a son col ou len metoit ce que len li donnoit pour aumone . 
et icele avice tenoit de sa partie sa potence en estraignant icele mout feblement et au miex que ele pooit , et aucune foiz ele estoit liee a une cordele au braz , et aloit a tres grant poine . 
et estoit perdue en ces diz membres . 
et sembloit bien langoureuse et malade vraiement , car les ners de la dite jambe estoient contrez . 
et en tel estat fu la dite avice par trois anz et plus . 
et aincoisque la dite maladie preist a la dite avice ele avoit esté saine femme . 
et comme les os du benoiet saint en cest pais et len dist communement a paris que miracles estoient fez au tombel d icelui meemes benoiet saint loys , icele meesmes avice ot grant fiance que ele fust ilecques guerie par les merites du benoiet saint loys . 
ele emprist la voie de venir au tombel a potences en celui tens que la foire du lendit siet . 
et ele vint a grant poine hors de paris jusques a saint ladre a potences . 
et comme fust ilecques et ne peust avant aler , aincois estoit moult lassee , ele proia lors un charetier que il l aportast pour dieu jusques a saint denis la ou il aloit . 
mes il ne volt pas ce fere sanz loier , pour la quele chose la dite avice li donna trois deniers qui li avoient esté donnez pour dieu , et lors le charetier desus dit l amena a saint denis . 
et quant ele fu la a si grant poinne comme il est desus dit , ele ala au tombel . 
mes les gardes du tombel et les autres qui ilecques estoient li disoient que ele venoit pour neent la pour ce que ele estoit trop vielle , por quoi ele ne pourroit estre guerie . 
et toutevoies cele qui creoit et avoit esperance d estre guerie venoit touz les jours au tombel et se seoit delez , et au soir quant len donnoit as malades congie , ele issoit de l eglise et se gesoit apres la porte de l eglise en la place . 
et au matin ele revenoit a ausi grief poine com ele souloit . 
et einsi fu la dite avice et demoura apres le dit tombel par deus jours ou par trois . 
et lors ele se commenca a douloir es membres desus diz malades griement . 
de quoi com ele se compleinsist pour ce et gemisist , un qui avoit non dominque et un autre homme qui gardoient le tombel et les malades que il ne fussent pressez des seurvenanz la reconfortoient et disoient que ele soufrist en pes sa doleur et que ele seroit delivre par l otroi nostre seigneur . 
et ele sentoit . 
car il li estoit avis que ele estendist miex de jour en jour et la jambe et le braz desus diz . 
et quant le sisieme jour fu venu puisque ele fu venue au tombel , comme ele fu venue bien matin au tombel et eust ilecques esté aucune espace de tens , ele se douloit encore plus fort es diz membres , et ploroit . 
et cil qui gardoit le tombel l aprocha plus au tombel si que ele atouchoit le tombel du pie et de la jambe malades . 
et des donques ele senti tout en apert que les ners de la jambe , du pie et du bras , qui avoient esté contrez par le dit tens , estoient estenduz et amoliez , si que environ l eure de nonne de cel jour la dite avice estendi la jambe et le braz , ce que ele n avoit fet de trois ans . 
et comme ele vousist esprover se ele se pourroit soustenir sus le pie et sus la jambe , ele se leva apres le tombel et se soustint bien sus le pie et sus la jambe et mist le pie a terre tot a plein . 
de quoi ele fu mout liee pour si grant benefice , et lors ele geta ses potences sus le tombel . 
et quant ele se fu levee un petitet apres le tombel toute droite , mout de genz s assemblerent ilecques pour veoir le miracle . 
et cele s assist derechief empres le tombel jusques apres vespres . 
et quant len ot donné congie as malades vers le soir , ele issi de l eglise et lessa ses potences sus le tombel , et lors ele issi par soi de l eglise sanz baston et sanz autre ayde droite seur ses piez . 
nonpourquant ele aloit feblement pour la longue maladie que ele avoit eue , et jut cele nuit devant la porte si comme ele avoit fet devant . 
et le matin du jour ensivant ele revint au dit tombel par soi sanz aucune ayde et fu ilecques tout le jour ensement rendant graces a dieu et au benoiet saint loys , et einsi fist ele continuelment jusques atant que nuef jours furent acompliz du jour que ele vint premierement au tombel . 
et en apres ele revint a paris et ala droite sus ses piez par soi sanz baston et sanz potences et sanz autre ayde . 
et disoit len communement en l eglise de saint jehan devant dite et ailleurs que ele avoit esté guerie au dit tombel de la dite maladie par les merites d icelui meemes benoiet saint loys . 
mes aincoisque ele venist einsi guerie , ele avoit esté par quinze jours malade ou environ et aloit a potences , et des lors en apres jusques a l inquisicion de cest miracle la dite avice fu saine et aloit bien et delivrement sanz baston et sanz potences . 
et les inquisiteurs , leur notaires presenz , virent la dite avice alant franchement et soi aydant de la main et du braz , en drecant icelui meemes bras et metant avant et arriere , et en cloant cele main et en ouvrant tout a son plesir et a sa volente . 
et disoit len communement en la parroisse saint jehan devant dite que la dite avice fu guerie au dit tombel . 
et la dite avice ala apres ces choses deus foiz a saint jaque et une foiz a coloigne veoir les trois rois . 
et ce disoit ele quant ele revenoit , que ele venoit des lieus desus diz . 
et vraiement la dite avice estoit bonne femme , et tourmentoit son cors et gesoit seulement , et portoit la haire continuelment et porta touz jours puisque ele fu guerie , et jeunoit et disciplinoit sa char en mout d autres manieres . 
ce trentesisieme miracle est d une pucelete qui ne se pooit soutenir sus ses piez , ainz se trainoit a terre , et ele fut guerie au tombel saint loys . 
en l an nostre seigneur mil yy cens quatre vinz et deus el mois de septembre furent ja trese ans trespassez que denisete , fille richart le selier et de emmeline sa femme , avoit esté nee . 
li quel richart et la dite emmeline nez a lisieues en normendie . 
et estoit saine de touz membres et les avoit touz acompliz , si com il aparoit par dehors . 
et comme ele eust esté nourrie jusques au tens que les enfanz se suelent et doivent ester seur leur piez et ele fust d un an et demi aincois , ne ne fesoit nus signes que ele se vosist drecier sus ses piez ou que ele vosist aler ausi comme font autres enfanz qui se seulent enforcier a esdrecier et a aler , son pere et sa mere et autres essaierent mout souvent a savoir mon se ele se pooit ester droite seur ses piez et aler , en tenant icelui enfant souz les aisseles et quant ele estoit einsi esdreciee d aucun , se il la lessoit que il ne la sostenist , ele cheoit tantost a terre com un fust ou com aucune autre chose qui riens ne sent . 
et la dite denisete fu en tel estat du tens de sa nativite jusques atant que ele ot quatre anz acompliz . 
et en tout le tens devant dit des quatre anz ele ne se pooit mouvoir de lieu a autre ne trere soi nule part , ne en rampant ne en soi trainant , combienque li lieus li fust prochains , aincois estoit toz jors portee d autre pour chascune necessite de son cors , de quoi ele s ordooit mout souvent . 
et quant les quatre anz furent acomplis et la dite pucelete fu plus forte , nonporquant encore ne pot ele aler . 
mes quant ele estoit apuiee a un mur ou a un banc , ele s estoit sus ses piez einsi apuiee . 
mes ele ne muoit onques ses piez ne ne fesoit aucun pas , combienque len l apelast ou que len la vosist a ce mener ou entroduire , jusques au sisieme an acompli , et sembloit que ele eust la jambe et le braz a destre que ele avoit a senestre . 
et quant les quatre ans furent acompliz , quant ele se seoit a terre , elle se trainoit un petit as mains et as naches ou as hanches de lieu a autre , en reposant soi mout souvent , ce que ele ne fesoit mie devant les quatre ans . 
et ne le pot onques fere en tout cel tens jusques au sisieme an acompli . 
et nonporquant la dite emmeline , mere de la dite denisete , la tenoit souvent et esdrecoit . 
mes combienque ele fust apuiee et combienque sa mere la tenist esdreciee a sa main et la vosist mener avecques soi , ja por ce la dite denisete ne muast les piez ne pas ne feist . 
et quant le tens fu venu que les enfanz doivent parler , la dite denisete ne savoit pronuncier nule parole . 
et en tout le tens des sis ans ele ne savoit autres paroles dire fors " de par de " et " de par no dam " , ne autres paroles ne pronuncoit , et encore les disoit ele mauvesement , et estoit confusement et a poine entendue . 
et quant ele avoit fain ou soif ou ele voloit fere autre chose , ele ne disoit rien qui fust entendible , aincois muioit et ploroit . 
ne emmeline , mere de la dite denisete , ne la pot onques tant enseignier que ele seust autres paroles dire par les ans desus diz fors les paroles desus dites . 
et quant les sis anz de la nativite de la dite pucelete furent acompliz , et comme len deist a paris que miracles estoient fez au tombel du benoiet saint loys et aucunes des voisines eussent dit au pere et a la mere de la dite denisete que il la deussent porter au dit tombel d icelui meesmes benoiet saint loys , et entre la feste de l ascension et de penthecouste en l an de l inquisicion de cest miracle ot sept ans , le pere et la mere de la dite denisete vindrent a saint denis avecques richart leur fiuz et porterent icele au dit tombel en un jour de mardi . 
et quant il furent ilecques il la mistrent delez le dit tombel esdreciee et apuiee a celui meesmes tombel , et se tenoit a l anel qui estoit fichié el tombel , et la tenoit son pere par dessous les esseles . 
et lors le pere envoia richart son fiuz querre une chandele de sa longueur a l uis de l eglise la ou len les vent . 
et il l aporta et aluma et la mist en la main de la dite denisete , et apres sa mere l atacha au dit tombel . 
et quant le pere et la mere orent fetes leur oroisons que dieu leur guerisist leur fille par les merites du benoiet saint loys , son pere la trest arriere et dist que la dite pucelete se soustenoit sus ses piez . 
et lors le pere la prist par une main et la mere par l autre , et la menerent jusques a l autel et environ cel meesme autel et de cel autel jusques a l autel de saint ypolite , la quele ala bien droite en fesant pas apres autre . 
et en apres il la ramenerent au tombel , et aloit ensement la dite denisete bien et droite . 
et le pere et la mere ploroient de joie et rendoient graces a dieu et au benoiet saint loys . 
et en apres , pour ce que il avoit ilecques grant presse et en estoient les genz boutez hors , il distrent que il voloient revenir a leur meson . 
et adonques il tenoient icele denisete par les doiz des mains et la pucelete aloit legierement par soi par cele meesme eglise , et la menerent hors de l eglise et alerent en une taverne . 
et quant il orent mengié , son pere la porta jusques a la chapele qui est entre saint denis et paris . 
et comme li diz richars fust ilecques avec la pucelete , li peres commenca a dormir . 
et la mere et li diz richarz son fiuz , qui le sivoient , alerent devant avecques la dite pucelete , et ala la dite pucelete par soi jusques au mur saint ladre par la chauciee . 
et en apres ele fu portee jusques a la meson des filles dieu et fu ilecques mise a terre et ala par soi par une autre espace . 
et einsi aucune foiz par soi et acune foiz portee , il l amenerent jusques a leur meson . 
et com il entrassent en la rue la ou il demoroient , il firent aler la dite pucelete par soi par toute la rue jusques a sa meson . 
et comme pluseurs l eussent veue , mout des voisins vindrent a sa meson veoir la dite pucelete . 
et com il fussent en la dite meson li diz richarz , pere d icele , dist a la dite pucelete que ele fust femme du benoiet saint loys et que ele visitast chascun an son tombel , la quele chose la dite denisete fist puis chascun an . 
et el jor ensivant , comme li diz richarz ouvrist une du pain , la dite denisete dist a son pere : ' donnez moi du pain " la quele chose ele n avoit onques mes dit . 
et des icele heure emmeline sa mere la commenca a enseignier a parler et a dire li comment ele demanderoit du pain et du vin et les autres choses qui li covenoient . 
et des donques la dite denisete parla miex de jour en jour et ala par soi sanz nule ayde bien et droit sus ses piez sanz baston a seine querre de l iaue . 
et se jouoit avecques les enfanz en la rue et filoit et fesoit ses autres besoignes comme saine et hetiee et comme une autre saine pucelete de son tens jusques au tens de l inquisicion de cest miracle . 
et les voisins du dit richart et d ameline s esjoyrent mout de la delivrance de li et rendoient graces a dieu et au benoiet saint loys . 
et la dite pucelete disoit que ele estoit guerie par nostre seigneur et par le benoiet saint loys . 
et le dit richart et emmeline , c est a savoir le pere et la mere de la dite denisete , estoient bonnes genz et estoient tenuz pour bons en leur rue . 
et la dite denisete fu devant les inquisiteurs et devant leur notaires et aloit bien et droit et parloit assez bien . 
cest trentesetieme miracle est d une femme qui perdi la moitie de li , qui fu guerie au tombel mon seigneur saint loys a saint denis . 
en l an nostre seigneur mil deus cenz quatre vinz et deus entour la feste de penthecouste furent sept anz maladie prist marie dite la rose dieu , qui estoit a hostel en la meson de aelis la grant , avoit perdu tout le coste senestre si que ele ne se pooit aidier de la main senestre ne du pie ne soi vestir ne soi chaucier . 
et la feste de penthecouste , la dite aelis se merveilla que la dite marie ne se levoit de son lit . 
comme il fust grant jour icele aelis l apela . 
et marie respondi que ele ne se pooit lever , car ele avoit perdu un coste . 
et adonques la dite aelis ala a li et li ayda a soi lever , et la vesti et chauca par aucuns jours et la metoit el lit . 
et einsi fu la dite marie dolente et triste par pluseurs jours . 
et quant il li sovint du benoiet saint loys , ele le proia par grant fiance et de grant cuer que il la delivrast de si grant angoisse . 
et voa la dite marie que ele visiteroit le tombel du benoiet saint loys devant dit . 
et la dite aelis demanda a la dite marie comment ele iroit . 
la dite marie respondi que dieu et saint loys li aideroient , et si firent il quant ele ot fet le veu , car ele ne se pooit devant mouvoir . 
et el jor vendredi la dite marie emprist la voie , et s aloit apuiant as murs des mesons , et ala autrement si com ele pot miex jusqu a la porte saint denis de paris . 
et quant la dite marie fu la ele acheta un bourdon deus deniers et une maaille , a quoi ele s apuia et sostint , et vint jusques a saint denis . 
et quant ele parvint au dit tombel , ele offri ilec une chandele et fist s oroison . 
et en celui meeme jour ele retorna a paris bien et delivrement alant et guerie plainement de sa maladie et de sa nonpuissance , et s aida bien de la main devant dite et du pie et de toute cele partie . 
ce trentehuitieme miracle est de mestre dude , chanoine de paris et phisicien , que saint loys gueri d une fievre ague et continue . 
comme mestre dudes , chanoine de paris et phisicien , alast avec le benoiet saint loys le roi de france outre mer en tunes , et fust revenu , quant le benoiet saint loys fu la trespassé , avecques le roi phelipe , fiuz du benoiet saint loys , onze ans ot apres pasques en l an que l inquisicion de cest miracle fu fete , c est a savoir en l an nostre seigneur mil yy yy quatre vinz et deus , et les os du benoiet saint loys fussent enseveliz a saint denis devant pentecouste , et nostre sires li rois phelipes fust alé eu jour ensivant a saint germain en laie et mestre dudes fust alé avecques lui , et cil mestre dudes eust mengié au disner le jour de penthecoste , il se senti griement malade de fievre continue et ague , ja soit ce que feblece ne autres signes de maladie fussent en lui devant cele jornee qui demostrassent en lui tele maniere de fievre . 
et eu jour de lundi prochain ensivant , il chevaucha a grant poine au matin jusques a paris . 
et quant il fu a paris il se coucha en son lit a l ostel le roi du quel il estoit clerc , et lors se senti griement malades de la dite fievre continue et ague . 
il apela les phisiciens de paris a son conseil et ses amis qui troverent par disposicion et par ses signes que il estoit en fievre ague et continue . 
car ses urines estoient trop teintes et grosses et troubles ne signes de digestion n aparoient pas en eles eu secont jour ne eu tierz . 
et le dit mestre dudes parloit aucune foiz choses estranges et vaines . 
et se douterent les phisiciens du ravissement de la matiere et que ele ne au cervel . 
et il et les phisiciens se desesperoient de lui meesmes . 
et el jour de mecredi ensivant , qui estoit le quart jour de sa maladie , comme la maladie fust si enforciee que il et les autres phisiciens se desesperassent de lui de sa vie , comme trop plus de signes contreres a sa sante aparussent en lui que de bons ne en lui n aparoit nul signe de digestion , il apela son confesseur , frere daniel du val des escoliers , et se fist confes a lui , et ordena ses choses . 
et quant il revint a son propos , il commenca a penser au benoiet saint loys et a sa saintee et adonques il dist a soi meemes : ' mon seigneur le roi , qui estes saint , si comme len croit , et en tel estat que vos devez estre essaucié de dieu , comme je vos aie servi , je vos souplie que vos me secourez qui sui en si grant angoisse , et je veillerai une nuit a vostre tombel . 
" et quant il ot ce dit , someil le prist tantost entour heure de vespres , et s endormi li diz dudes . 
et en cel dormir il li fu avis que il fust en l eglise de saint denis apres le tombel du benoiet saint loys enclin et les genouz flechiz devant lui . 
et li estoit avis que le tombel estoit couvert d une couverture de fust fete a maniere de la couverture d une meson ilecques mis en tel maniere seur piez que les genz pooient ilecques metre leur chiez et leur mains et besier le dit tombel . 
et veoit avecques ce le dit benoiet saint sus cel edefice eu comble d icelui , vestu d une vesteure a maniere de dalmatique blanche et ausi comme entremellee de fleurs dorees semees et aornee d orfrois . 
et avoit une coronne roial en son chief et ceptre roial en sa main , et s apuioit au bout desouz du ceptre sus le pendant de cele couverture desus dite . 
et adonc il apela le dit mestre dudes , et li dist le benoiet saint loys : ' tu m as apelé : que tu ? 
" et il respondi : ' sire , que vos me secourez en cest article . 
" et le benoiet saint loys li respondi : ' n aies doute , tu seras gueri de ceste maladie . 
mes tu as en ton cervel une humeur corrompue , envenimee et oscure , qui ne te lesse connoistre ton createur . 
et c est la cause de ta maladie . 
mes je l osterai . 
" et lors il prist le dit mestre dudes a une main et mist le chief du dit mestre dudes el pli de son braz senestre et li entailla le front au pouce de sa destre chevex jusques le nes . 
et mist dedenz ses deus doiz , c est a savoir le pouce et celui que len apele demoistreur , et trest hors de son chief cele humeur a la quantite d une noiz , oscure et de coleur de plon et fumant . 
et dist a celui mestre dudes : ' tant comme tu eusses ceste chose en ton chief , tu ne peusses avoir sante . 
" et cele humeur getee , li diz mestre dudes li dist : ' sire , diex le vos rende ! 
" et lors li dist li benoiez saint loys : ' garde moi covenant de veillier a mon tombel si comme tu m as promis . 
et saches que j ai eu grant poine pour toi d apaisier toi a la benoiete virge marie et a aucuns sainz , et especiaument au benoiet saint nicholas a qui tu promeis quant tu fus outre mer que tu visiteroies s eglise a bar , et tu n i alas pas . 
" et adonques respondi li diz mestre dudes : ' sire , je sui apareilliez d amender tout par vostre conseil et d aler a bar . 
" et adonques il dist a icelui mestre dudes : ' ce lieu est mout loing , et seroit a toi trop grant travail d aler la . 
mes envoie par le conseil de ton prelat a s eglise de bar aucune chose du tien , et le requier en ta terre en aucune de ses eglises la ou tu li demoustres ta devocion . 
" et toutes les choses devant dites vit mestre dudes en son dormir , et li sembla miex que ce fust vraie vision que dormir . 
et quant li diz mestre dudes fu esveillié de dormir desus dit , il se trova curé de la tres grief doleur de son chief que il avoit quant cel dormir le prist . 
et tantost il dist a ceus qui la furent : ' je sui gueri . 
" mes cil qui ilec estoient cuidierent que il deist paroles estranges . 
et mestre giefroi de flavi , sousdiacre et chanoine de tours , phisicien , dist ausi comme par eschar : ' qui vos a gueri ? 
" et mestre dudes respondi : ' entendez que je serai gueri parfetement en ceste nuit , et sui ja curé de la doleur du chief . 
" et li diz phisiciens li dist : " quel deable vos a ce dit ? 
" et mestre dudes li respondi : ' tel le m a dit qui n en mentira pas . 
" et maintenant mestre dudes leur raconta la dite vision . 
et quant vint a cele nuit , une roideur tres fort prist le dit mestre dudes et une grant trembleur et apres tantost une sueur mout abondant , apres la quele icelui dudes fu curé parfetement et commanda que len li apareillast un poucin . 
et l endemain au matin les diz phisiciens le vindrent veoir , et virent ses urines bones et touchierent son poux qui estoit bon et troverent que il estoit gueri , tout fust ce que devant cel jour il se doutassent de lui et desesperassent . 
et quant il virent que ne sembloit pas que ce peust estre fet par nature , il distrent l un a l autre que ceste maniere de guerison ne pooit estre venue autrement que par miracle . 
et lors raconta li diz mestre dudes as diz phisiciens toute la vision . 
et les diz phisiciens li conseillierent que il ne mengast pas du poucin pour poour du rencheoir , aincois tenist diete . 
et li diz mestre dudes dist que il en mengeroit , et que tel l avoit gueri qui ne souferroit pas que il rencheist . 
lors menga il du poucin et but du vin et de l iaue ensemble , ne onques pour ce ne renchei , ainz fu gueri pleinement . 
et tout en la maniere que il li avoit esté dit par saint loys en dormant ou en la vision desus dite , einsi avoit promis en verite li diz mestre dudes quant il estoit outre mer , c est a savoir que il visiteroit l eglise de saint nicholas du bar , la quele eglise il ne visita pas , ja soit ce que il venist par puille a deus jornees pres d ilecques , pour ce que il avoit autre choses a fere . 
et cele couverture du tombel devant dit que li diz mestre dudes avoit veu en la dite vision , il ne l avoit onques veu en veillant ne n avoit seu en verite que il fust ilecques . 
nonpourquant il estoit ileq en cel jour einsi comme mestre dudes . 
et li diz mestre dudes veilla en apres au dit tombel une nuit si com il avoit promis devant le dormir et si com il li fu enjoint par le benoiet saint loys en la dite vision . 
et comme li diz mestres dudes fust phisicien , il sot bien que il avient pou ou neent selon le cours de nature que aucun malade de fievre ague doie estre gueri parfetement el quart jour de cele maladie par forte roideur ou par sueur . 
ce trentenovieme miracle est d une femme de quarante deus ans qui perdi tout le cors de li fors deus dois de l une de ses mains , qui fu guerie par miracle au tombel saint loys . 
nicole de riberti de la dyocese de baieues , demorant a paris en la rue des lavendieres en un meeme hostel avecques une femme qui avoit non contesse , de quarante deus ans et plus , en l an ensievant que les os de saint loys furent aportez en france , el jour estoit saine et hetiee et fort ausi com ele avoit onques esté , et avoit fet ce qui estoit a fere en son hostel bien et delivrement si com ele avoit acoustumé . 
et estoit plus fort que autres femmes , car ele portoit a la foiz une mine de ble et greigneur fes . 
et avecques ce ele avoit lavé mout de dras que ele avoit estenduz et sechiez el jardin de la meson perronnele la favresse , por ce que ele n avoit pas lieu couvenable a ce . 
et com en la nuit ensivant la dite nichole fust entree en son lit et eust dormi , quant ele s esveilla ele se trouva si perdue en toutes les parties de son cors que ele n en sentoit riens , fors sanz plus en deus doiz de la main destre , c est a savoir en celui que len apele mire et en celui que len apele le moien ou le lonc . 
et el jour ensivant la dite nichole tenoit son chief vers la partie destre , son col arriere tors , si que son menton estoit sus s espaule destre ne de l autre partie ele ne le pooit torner , et veoit les choses qui estoient derriere son dos ou derriere cele espaule , et ne pooit veoir celes qui estoient devant son pis , ne ses mains ne son ventre . 
ne ne pooit son chief movoir ne torner de nule partie , ne ne pooit mouvoir les braz ne les piez ne les mains , fors les deus doiz devant diz . 
aincois estoient ses piez et ses jambes et ses genouz si enlaciez et joinz que il ne pooient estre dessevrez , neis se aucun les vosist par violence . 
et l os du destre genoil de la partie dedenz estoit entré souz l os du genoil senestre si que il avoit fet une grant fosse , sanz routure et sanz delliement de continuance ou de jointure . 
et la dite fosse ou caveure remest el dit genoil senestre . 
et encore i estoit ele el ten de l inquisicion de cest miracle en remembrace de ceste enfermete . 
et les inquisiteurs virent la dite fosse ou la dite caveure qui estoit ilecques . 
et les piez et les jambes et les cuisses estoient ausi comme se ce fussent deus fus ses seur un tronc . 
et la devant dite nicole en ces jours de vendredi et de samedi ne menga onques . 
et en ces jours de vendredi et de samedi la dite nichole movoit les levres a maniere de lievre . 
et de cele nuit que la dite maladie prist la dite nicole elle ne palla jusques a la nuit de resurrection nostre seigneur ensivant . 
et en cele heure ele ooit bien et entendoit adonques les persones qui parloient . 
et des cele heure que ele commenca a parler en la nuit de la resurrection ele commenca a mengier et pooit maschier . 
et apres ele parloit , mes pou et mout malvesement , tant comme la dite maladie dura . 
et la dite nicole disoit a ceus qui la venoient veoir que il la batissent et coupassent son cuir por savoir se ele le sentiroit . 
et il l atouchoient et estraignoient as mains et as ongles es piez , es jambes et es cuisses et eu ventre et es mains et en la face tant com il la pooient estreindre , et la poignoient d une lancete a saignier es diz membres et en sa char , et nonporquant la dite nicole n en sentoit ne ne s en doloit ne ne sembloit que ele s en sentist . 
car ele ne gemissoit ne ne se complaignoit , ne de li n issoit goute de sanc . 
et des le dit jour de la dite resurrection la dite nicole menjoit , mes c estoit pou et mout feblement , et ne menjoit fors choses moles , et a grant poine les pooit maschier et avaler . 
et une femme qui estoit veve qui avoit non contesse , qui demoroit avec la dite nicole en un meesme hostel et mout l amoit , aidoit a la dite nicole a ses besoinz et la pessoit et abevroit , et la couchoit et levoit , et ordeoit cele nicole chascun jour le lit ou ele gisoit . 
et cele contesse le netoioit et lavoit quant mestier estoit . 
et endementieresque la dite nicole ne sentoit chaut ne froit , douz ne amer , ne ne savoit jugier ne connoistre yaue de vin , ne riens ne desirroit ne onques n avoit fain ne soif , et se soufrist plus volentiers que ele ne mengast . 
ne ele ne sentoit odeur ne pueur , et sembloit a la dite nicole que se une charete bien charchiee passast par desus li , que ele ne la sentist ja ne ne s en dolust se ele n atouchast les deus doiz desus diz des quex ele se sentoit bien . 
et la dite nicole fu en tel estat jusques au dyemenche de la trinite prochainement ensivant . 
et comme la dite nicole eust einsi esté jusques de la resurrection et eust oy que miracles estoient fez au tombel du benoiet saint loys , si com ele estoit en son lit ele dist si com ele pot et pria le benoiet saint loys que il regardast a la povrete de li comme fust povre et veve , et li restablist ses membres . 
et lors se fist confesse a son prestre . 
et perronnele la favresse , voisine de la dite nicole , aloua une charete . 
et el dyemenche des oitieves de la resurrection la dite perronnele et contesse conduitrent et acompaignierent la dite nicole , mise en la charrete einsi malade , jusques a seint denis et la firent porter au dit tombel , et la fu ele nuef jours . 
et de nuit la dite contesse , qui demora avecques li et fu , la portoit a leur hostel en la vile a l ayde d une autre femme que ele alooit . 
et nonpourquant , combienque eles hantassent chascun jor es diz nuef jours le dit tombel , et geust delez icelui tombel , nepourquant ele n ot nul assouagement ne por ce ne senti riens de son cors . 
et en apres la dite nicole fu raportee a paris en une charete ausi malade com ele estoit devant . 
et comme la dite nicole fust en si grant langueur comme devant ne ne sentoit riens dou monde et estoit du tout non puissant , si com il est dit , ele se fist aucune foiz porter as bains et as estuves pour veoir se par aucune aventure por la chaleur de l iaue et de l air ses membres se peussent movoir par aucun nourissement , et ses piez et estre departiz qui si estoient conjoinz et avoient esté , com il est dit desus . 
et nonporquant com ele eust esté es bains et estuves pluseurs foiz et eust ilecques esté par lons tens a chascune foiz , ne ele ne sentoit l iaue chaude ou ele estoit mise , combienque ele fust chaude , si comme len disoit que ele estoit chaude , fors es deus doiz desus diz quand l iaue les atouchoit , ne les diz piez ne les genouz ne se dessevroient l un de l autre , ne ne li estoit miex en nule partie de son cors autrement aincoisque ele entrast le baing . 
et en tel estat fu ele tout le tens jusques au dyemenche de la trinite . 
et le samedi devant le dyemenche de la trinite , mabile de londres l encontra si comme len la portoit as bains , la quele mabile n avoit onques veue la dite nicole que ele seust ne ne l avoit onques oy nommer , et li dist : ' femme , femme , tu as mout despendu en ta maladie et tu as bon secot : fai le vendre et te fai porter a saint denis a saint loys . 
" et comme contesse , qui la portoit d une part , respondist que la dite nicole avoit la esté portee et i avoit esté par nuef jours et ne li avoit riens valu , icele meesme mabile dist : ' je met ma teste que se ele y va encore et que ele se confesse bien de ses pechiez , que ele revendra sainne et guerie bien de ceste maladie . 
" lors raconta a la dite nicole et a contesse que ele avoit oy une voiz , et veilloit , si com ele disoit , qui li avoit dit , non pas en nommant icele nicole ne la rue ne la parroisse ou ele estoit ne autres enseignes , forsque cele voiz li avoit dit : ' quier une femme qui est toute perdue es membres qui est en ceste vile , et se tu n i vas tu feras que fole , et li di que ele se face porter a saint loys , mesque ele se confesse premierement bien de ses pechiez . 
" et la dite mabile respondi a cele voiz : ' estes vos de par dieu qui ce me dites ? 
" et la dite voiz respondi a la dite mabile : ' oil . 
" et comme la dite mabile ne l eust pas quise , la voiz revint derechief seconde foiz et li dist : ' tu n es pas alee la ou je t avoie dit . 
tu as fet que fole . 
va i . 
" et comme encore por ce la dite mabile ne l eust pas quise , ele oy tierce foiz la dite voiz qui li dist : ' comment est ce que tu n es alee la ou je t avoie dit ? 
" et la dite mabile respondi adonques : ' je ne sai ou ele demeure . 
" et la voiz li dist : ' quier la tant que tu la truisses , et se tu ne le fes , mal te vendra . 
" pour la quele chose la dite mabile encontra icele nicole par aventure quant len la portoit as bains si com il est dit desus , et quant ele vit icele einsi perdue et lede et creoit que ce fust cele de la quele la voiz li avoit parlé , ele leur raconta toutes les choses desus dites . 
et en celui jour , nicole proia a la dite perronnele que ele queist encore une charete seur quoi ele fust portee au dit tombel . 
et ele prist et concut en soi grant fiance que ele deust ilec estre guerie et delivree par les merites du benoiet saint loys , par les paroles que la dite mabile li avoit racontees . 
et lors ele apela mon seigneur phelipe , cure de l eglise de saint nicolas , de la quele , et se confessa de ses pechiez . 
et au matin el dit jour de dyemenche de la trinite la dite nicole fu mise en une charete et portee a saint denis . 
et quant ele fu a saint denis ele se fist porter dit tombel et metre souz une chasse de fust qui estoit mise desus le tombel et avoit piez en tele maniere que les malades pooient estre sus le dit tombel sous la chasse , et lors proia par grant devocion le benoiet saint loys que il ne regardast pas a ses pechiez , car ele creoit que il estoit de si grant puissance , combienque ele fust pecheresse , que il la pooit delivrer de cele chetivete ou ele estoit et avoit esté par si lonc tens , et ces choses et autres ele recordoit et disoit de bouche par grant devocion , et ploroit et prioit quant ele estoit sus le dit tombel ou ele se gesoit . 
et en apres comme la messe fust commenciee en la dite eglise et que l evangile fust commenciee , en icele heure la dite nicole senti ses os defroissier et hurter l un a l autre , et adonques senti ele premierement doleur en sa char et en touz ses membres qui la tint jusques a la fin de l evangile . 
et quant l evangile fu finee il fu avis a la dite nicole que ses os hurtassent l un a l autre . 
et quant ele oy ce , si com il li fu avis , par un escrois ausi comme se la voute de l eglise fust rompue , ele issi de desouz la chasse , et ne sot comment , tout par soi , toute droite sus ses piez et ot son chief el lieu la ou il devoit estre soudainement remis . 
des queles choses la dite nicole et autres qui la estoient venuz furent merveilleusement esbahiz . 
et adonques tantost la dite nicole se trouva ausi saine et hetiee com ele avoit onques esté , et furent ses piez dessevrez et ses genouz l un de l autre et ses autres membres restabliz a leur office . 
et fu si saine que il sembloit que ele ne touchast a terre . 
et fu ilec jusques atant que la grant messe fu dite , et lors ele s en revint avec les dites femmes qui l avoient acompaigniee par soi droite sus ses piez sanz baston et sanz autre ayde humaine , et aloit sainement et delivrement et despeechieement , saine et hetiee et joieuse pour le grant benefice que diex li avoit donné piteusement et merveilleusement par les merites du benoiet saint loys . 
et comme la novele de ceste delivrance fust seue a paris en cel meemes jour en la parroisse devant dite de saint nicholas , li diz phelipes , cure d icele eglise , quant il oi ce , il vint encontre li pour la solennite du miracle atout la croiz et l iaue benoiete jusques a saint ladre . 
et quant il parvint jusques a li , il s agenoilla devant li pour l enneur de si grant miracle et dist : ' ha , fille ! 
bien soies tu venue ! 
saches que je voudroie que ceste coronne que j ai en mon chief me fust trenchiee maintenant et je fusse en tel estat comme tu es ore . 
or te garde des ore en avant , car il le te couvient plus que onques mes . 
et bone chose seroit a toi que tu ne fusses d ore en avant au siecle . 
" et des donques jusques au tens de ceste inquisicion de cest miracle , la dite nicole demora saine et hetiee des maladies desus dites et ot le chief et le col droit et sain et aloit legierement et bien et droitement , ausi com une autre femme bien saine . 
et el matin ensivant ele revint a saint denis et visita le dit tombel , et einsi fist ele par nuef jours continuez en venant de paris au dit tombel par soi sanz baston et sanz autre ayde , despeechieement et legierement ausi com une autre femme bien saine . 
et comme la dite mabile eust dit a la dite nicole les paroles desus dites , en apres au chief de huit jours ou environ ele vit la dite nicole empres la porte saint denis qui aloit droite sus ses piez saine et hetiee , bien legierement et despeechieement , et avoit le chief et le col en leur droit lieu , a la quele la dite mabile dist : ' bien soiez vos venue ! 
estes vos bien guerie ? 
vous est il avenu comme je vos dis devant ? 
" et la dite nicole respondi : ' certes oil . 
" et la dite nicole ot un filz , et fu toz jours la dite nicole bone femme . 
cest quarantieme miracle est de un bourgois que une fievre continue prist si fort que il cuida morir , et il fu gueri par miracle a l invocation de saint loys . 
el jour de samedi prochain devant la feste des sainz apostres saint pere et saint pol en l an de grace mil deus cens yy yy et yy , prist une fievre continue mout grieve gobin roussel , bourgois de loon , qui le tormenta par seze jors continuez adonques ensivanz . 
et comme les phisiciens , c est a savoir mestre raou de voroges et mestre nicole de vigey , se desesperassent , si com il mostroient , de la vie de lui , ses amis procuroient vers l arcevesque de reins que il eussent congie que li diz gobins fust enseveli , pour ce que la cite de loon estoit entredite de l evesque de loon , de qui les bourgois avoient apelé a l arcevesque de rains . 
et el diseseptieme jour de sa maladie , gile , suer d icelui gobin , en qui meson il gesoit , li ramena a memoire que il se voast a saint loys , car ele creoit que bien avendroit de ce au dit gobin . 
et ces paroles oies , le dit gobin dist : ' je promet que ausi tost comme je serai gueri et je porrai aler , je irai a saint denis et visiterai le tombel du benoiet saint loys . 
" et devant cel jour endementieresque il estoit einsi malades , il avoit confessé ses pechiez et avoit pris le vrai cors dieu et avoit esté ennuilié et avoit son testament fet pour la doute que il avoit de sa maladie devant dite . 
et com il ot fet la promesse devant dite de venir au tombel , el diseseptieme jour entour tierce , une grant sueur le prist par tout le cors , en la quele il fu jusques a nonne . 
et si com il li fu avis , des ce que il ot fet cele promesse au benoiet saint loys , il li fu miex , et dormi en cele sueur si com il li fu dit . 
et cil qu i estoient li distrent que il avoit terminé en la sueur devant dite . 
ne n ot puis apres ce li diz gobins fievre que il ait aperceu ne senti , mes il fu mout feble . 
ne ne sot que il eust puis roideur ou chaleur de fievre ou doleur de chief . 
mes il jut continuelment apres le dit jour par sept jours . 
et donques se commenca il premierement a lever de son lit , mes il n aloit pas hors de sa chambre , aincois raloit tantost au lit . 
et quant dis jors furent passez , il se leva du dit lit et issi de sa meson comme sain et gueri et fist ce que il avoit a fere si comme sain homme , et fu puis toz jors sain et hetié jusques a cel jour present , et vint au tombel du benoiet saint loys si com il promist eu mois de setembre . 
ce quaranteunieme est d une pucelete qui perdi el berceul l usage de ses piez , mes ele fu guerie au tombel saint loys par miracle . 
par quinze anz devant l inquisicion de cest miracle , a herbert de fontenay delez gonnesse , demorant a paris par vint e sis ans , et a yfame sa femme fu nee une fille qui fu apelee mabilete , qui atoutes ses membres droiz fu nee , com enfant doit nestre . 
et quant ele fu de l aage de trois mois ou environ , une nuit que yfame sa mere se gesoit et n estoit pas son mari avecques li , et avoit sa dite fille en un berceul gesant apres soi vers son lit , ele senti que son bers fu meu , por quoi ele estendi son braz delez le lit sus le berceul et tasta comment le berceul estoit et que l enfant ne fust issi hors du berceul , et dist : ' mon enfant , a dieu te commant ! 
" et donques tantost la dite yfame fu ferue sus s espaule . 
et quant ele fu ferue ele dist : ' va de par dieu en tel lieu que tu ne puisses nuire a moi ne autres ! 
" et ele ot grant poour et se couvri de ses dras . 
et comme la dite mabilete fust parvenue au tens que ele se devoit ester sus ses piez et aler ausi comme enfanz vont , ele ne pooit aler ne ester ne marchier la terre as piez les piez sus terre . 
aincois la prenoit len souz les esseles pour ce que ele s estast droite sus ses piez et sus ses jambes . 
mes tantost comme len la lessoit , ele cheoit a terre ausi com une piece de fust . 
et fu en tel estat tantque ele ot acompli quatre anz et plus que ele ne pot onques aler ne soi soustenir sus ses piez . 
mes puisque ele fu enforciee , ele se traoit de lieu a autre aus mains tant seulement et as naches , et ne se drecoit onques de terre . 
et les jointures qui estoient entre les jambes et les cuisses et les genouz apparoient si deslouees et estoient , que la dite mabilete metoit ses jambes sus ses espaules , la destre sus la senestre et la senestre sus la destre . 
ne ne paroit es genouz nule lieure fors de pel . 
et nonporquant ele avoit les cuisses et les piez biax et droiz et assez gras et charnus comme pucelete de son tens , si com il aparoit par dehors , et estoient de la coleur de s autre char ne n estoient blois ne pers . 
ne ne paroient ses membres estre autrement bleciez forsque tantque ses genouz sembloient deslouez , et disoient communement les voisins que ele estoit perdue de ces membres et que ele n iroit ja . 
or avint que comme les os du benoiet saint loys fussent aportez en france , onze anz furent passez el tens de ceste inquisicion , en celui que la foire du lendit siet , richart dit wandien , englois , dist einsi a herbert que il deust porter la dite mabilete au tombel du benoiet saint loys , la ou mout de miracles estoient fez et mout de malades estoient la gueris , et que les sainz vouloient bien que len feist aucune chose pour eus . 
et le dit herbert pensa dedenz soi que il disoit voir , ausi comme quant aucun a afere devant le roi ou devant le prevost , il convient que il maint aucun avecques soi qui parolt pour lui . 
et respondi li diz herberz que il porteroit sa dite fille au tombel du benoiet saint loys , et tantost il voa et promist que se il pooit veoir sa fille estant sus ses piez et par soi aler , il ne bevroit de vin nul jour de vendredi jusques a sept ans . 
et yfame , mere de la dite mabilete , voua ensement que se diex et saint loys guerissoient sa fille devant dite , ele ne fileroit en tout le tens de sa vie au jour de samedi , se ce n estoit par tres grant povrete . 
et eu dyemenche ensivant , li dit herbert et yfame sa femme emprist la voie et vindrent a saint denis , et porta li diz herbers sa fille devant dite , et sa femme porta un leur petit filz que ele aletoit ne n avoit a qui ele le lessast . 
et furent a hostel en la meson adan de fontanay . 
et en cel meesme jour il porterent leur dite fille au tombel du benoiet saint loys . 
et lors lessa li diz herberz sa dite fille avecques la dite yfame sa mere et revint a paris pour fere ses autres besoignes . 
neporquant il venoit a la foiz a saint denis es autres jours ensivanz veoir la devant dite fille et sa femme , que il trovoit apres le tombel . 
et la dite yfame la portoit chascun jour au dit tombel et la gardoit ilecques . 
et quant la dite yfame ot ilecques esté avec mabilete sa fille par sis jours ou par sept delez le tombel einsiques chascun jour , et ele fust reperiee eu sisieme jour ou el septieme a l ostel por ce que ele meist son petit fiuz dormir , ele proia ceus qui gardoient les malades qui estoient au tombel que il meissent sa fille hors de l espace ou le tombel est , quant les autres en seroient mis hors . 
car la coustume estoit adonques que quant la grant messe estoit dite a saint denis , que pour la plente des malades que il fussent mis hors de la dite espace , et dite la messe , len lessast entrer arriere . 
et por ce que quant la grant messe estoit dite , l aumone estoit donnee a chascun des malades , icele yfemme avoit proié les devant diz gardes que il la remeissent arriere , quant la messe seroit dite , avec les autres malades delez le tombel . 
car ele ne vouloit pas que len li donnast aumone , car il li estoit avis que se ele vivoit ilecques de son propre labour avecques sa dite fille , que dieu seroit vers li plus debonere . 
et comme la dite yfame fust revenue a l eglise , ele trouva sa dite fille dreciee seur ses piez devant l autel de la benoiete virge marie ou ele avoit esté mise , apuiee a un piler qui est ilecques . 
et les genz qui ilecques estoient disoient : ' veez ci une pucele qui est guerie ! 
" et maudisoient le pere et la mere qui ilecques la lessoient sanz garde . 
et adonques comme la dite yfame eust einsi veu sa fille dreciee seur ses piez et en estant , ele fu mout esjoie , si la prist et la reporta devant le dit tombel et la fist ilecques aler toute droite par soi sanz aucune ayde aucuns pas que ele passoit par soi , et apres ele disoit : ' je me voil seoir , car je sui travailliee . 
" et lors li donna une chandele en sa main que ele offri au dit tombel . 
et einsi fu ele cel jour avec les autres , jusques atant que les nuef jours furent acomplis , avecques la dite pucele delez le tombel , es quex jours ele la fesoit par soi aler et aucune foiz seoir apres le . 
ne connut ame la trouva la premiere foiz droite , fors une femme qui est apelee yfame la morteliere , que ele trouva apres sa dite fille et qui estoit adonques venue a saint denis en pelerignage . 
et li diz herberz quant il oy que sa fille estoit guerie et que ele aloit , il vint a saint denis et vit sa fille et sa femme delez le dit tombel , et maintenant li diz herberz qui fu un pou loing apela la dite mabilete et li dist : ' vien ca , ma fille ! 
" la quele se leva par soi et sanz nule ayde et vint a son pere alant bien et droit et despeechieement , sanz ce que nus hons li aidast , et li diz herberz lessa ilecques sa femme et sa fille devant dites jusques a tant que les nuef jours fussent acomplis pour ce que chascun jour ele hantast le dit tombel . 
et quant les nuef jours furent acompliz , li diz herberz s en revint et ramena sa fille pleinement delivree . 
et quant ele venoit par la voie il la portoit aucune foiz que ele ne fust trop lassee , et aucune foiz il la fesoit aler devant soi . 
et adonques apres ces choses , par trois ans es quex la dite mabilete vesqui , ele ala bien et despeechieement sanz nule ayde et sanz baston , ausi com une autre pucele de son aage . 
et touz les tesmoinz de cest miracle requis tesmoignent que il croioient que la dite mabilete fu guerie de la maladie et de l empeechement devant diz par les merites du benoiet saint loys , et croient que le benoiet saint loys soit saint . 
ce quarantedeusieme miracle est d une femme qui perdi les piez et les jambes si qu ele ne se pooit soustenir , et ele fu guerie au tombel saint loys . 
en l an de nostre seigneur mil yy yy sessante et seze en yver prist une grief maladie jehenne de sarris de la dyocese de paris , femme jehan le charpentier , qui avoit esté saine et hetiee en toz ses membres et aloit bien et legierement et ne clochoit pas . 
et cele maladie la prist einsi que ele ne pooit aler ne soi sostenir ne soi aidier des piez ne des jambes . 
et la prist la dite maladie en une nuit entre la purificacion et quaresme prenant , tout soit ce que ele entrast en son lit sainne et hetiee en un jour de mardi au soir , en icele meesme nuit quant ele s esveilla , ele se trouva si afebloiee et malade es cuisses et es jambes et es piez que ele ne se pooit de ses membres aidier , si com il est dit , ne soi torner neis sus le coste , et avoit les jambes et les piez roides ne ne les pooit torner a soi . 
et estoit avis a la dite jehenne que les diz membres estoient ja ausi com amortiz et que il estoient ausi comme les membres de ceus qui longuement se sont sis et ont mal tenu le pie ou la jambe si que il ne se pueent movoir , qui ont les membres ausi com entomiz et endormiz . 
et avoit avecques ce ces membres froiz , et se gesoit en son lit ne ne se pooit lever ne issir se ele ne fust portee , ne aler a ses volentez . 
et einsi fu ele par l espace d un mois a sa meson , et avoit esperance de jour en jour estre delivree et assouagiee . 
et com ele fust einsi malade en sa meson et fust povre ne n eust qui li aidast , et son mari ne li vosist amenistrer ce qui li failloit , ele fu portee a la meson dieu de paris , la ou ele jut lonc tens non puissant et malade jusques apres la feste saint pere et saint pol . 
et en apres les sereurs de la meson dieu se conseillierent entre eles que len li feist unes potences pour ce que ele acostumast a soi mouvoir petit et petit , et que par aventure il li seroit miex . 
et quant ce fu fet et ele fu mise hors du lit et les dames li aidierent , ele ala a grant poine jusques a l autel de saint liennart qui est en cele meesme meson . 
et une autre foiz comme ele vosist ensement aler de son lit a l et nul ne li aidast , ele chei a terre et se bleca griement . 
et en alant ele metoit le pie destre a terre , mes le senestre n i pooit ele metre en nule maniere , aincois le trainoit apres soi . 
et puisque ele se pooit movoir et ele desirroit estre a sa meson avecques son mari et avecques ses enfanz , puis puisque ele pooit issir du lit , et desirroit a vivre du sien . 
lors emprist ele la voie a potences de revenir a sa meson , mes ele ne pooit aler . 
de quoi son mari la portoit ausi comme par toute la voie . 
et apres ele ala a potences a sa meson et fu ilecques avecques son mari et avecques ses fiuz . 
et avint apres que son mari ne li voloit pas trouver ce que il li couvenoit , et por ce ele aloit a grant poine a potences a l eglise saint merri de paris querre des aumones . 
et quant la dite jehenne oy que mout de miracles estoient fez au tombel saint loys et que les malades estoient ilecques gueriz , ele dist et promist que ele visiteroit le dit tombel . 
la quele chose oie , icele jehenne ordena a venir au tombel desus dit et avoit esperance que ele porroit ilecques estre guerie par les merites du benoiet saint loys . 
de quoi cele jehenne qui voloit venir au dit tombel et vivre du sien propre , fila tantque ele gaaigna trois sous que ele porta . 
et en un jour de dyemenche au matin ele emprist la voie a saint denis a potences , et l acompaigna une seue fille nus piez et en langes , et vint au dit tombel a grant force , et sonnoient vespres quant ele fu ilecques . 
et fu ilec chascun jour par quatre jours apres le dit tombel aincoisque ele fust guerie , et offri une chandele de sa longueur . 
et en un jour , com ele fust delez le dit tombel endementieresque len chantoit la grant messe , la dite jehenne senti une doleur tres grieve et especiaument en la partie senestre , si que ele se pooit a peinne contenir que ele ne criast forment . 
et comme cele douleur l eust tenue par tant de tens que len peust estre alé autant de voie com len treroit d un arc , la doleur commenca a cesser . 
et cele qui tantost senti que il li estoit miex mist le pie senestre tout a terre et se dreca et s esta sus ses piez apuiee au tombel . 
et quant ele senti que ele pooit aler , ele ala environ le tombel droite et estant sus ses piez et fesoit pas de ses piez l un apres l autre . 
et quant la messe fu finee , ele monta par les degrez jusques as reliques et lessa ses potences sans aide de nului , et fu mout liee et mout joieuse et ele et sa dite fille por ce que dieu et le benoiet saint loys l avoit delivree de si grant enfermete . 
et nonpourquant ele fu a saint denis et visita chascun jour le dit tombel jusques atant que nuef jors furent acomplis . 
ele revint a paris par soi droite sus ses piez sanz baston et sanz potences et sanz ayde d autre persone . 
mes nonporquant du tens que ele fu guerie ele se clochoit touz jors un petit et apres ce de la partie senestre . 
et encore clochoit ele eu tens de l inquisicion de cest miracle , et nonpourquant ele aloit bien et despeechieement si comme les inquisiteurs et leur notaires la virent . 
et en apres un pou de jours puisque la dite jehenne avoit esté einsi malade com il est dit , icele jehenne disoit que ele s en revenoit de saint denis du tombel desus dit et que ele avoit ilecques esté guerie de la maladie devant dite . 
et quant ele fu a paris guerie de cele maladie , ele ala droite sus ses piez sanz potences et sanz autre ayde , bien et despeechieement ausi com une autre femme saine , forsque tantque ele clochoit un petitet . 
et aincoisque la dite jehenne fust malade ele ne clochoit pas , aincois aloit bien et droit et legierement . 
et apres ces choses toz jors , tout fust ce que ele clochast un petitet , ele ala du tens desus dit bien et despeechieement . 
et fu saine et hetiee de la dite maladie et fist sa besoigne ausi comme une autre femme saine . 
et croit len que ele fu guerie par les merites du benoiet saint loys . 
ce quarantetroisieme miracle est d une femme qui aloit a potences et avoit une boce el dos , qui fu guerie au tombel saint loys . 
en l an nostre seigneur mil deus cens sexante et douze une femme qui avoit non jehenne , qui demoroit a paris en la parroisse saint merri , aloit a potences et a grant poine et estoit mout corve , si que ses potences estoient mout courtes , et avoit une boce sus le dos grant et lee ausi com un pain de denier . 
et en la dite boce n avoit pas pertuis ne ne getoit point de boe . 
et la dite jehenne estoit vielle femme et fu einsi malade et ala en tele maniere par quatre ans ou par cinc . 
et apres par aucuns ans , la dite jehenne , qui estoit en la rue ou ele demoroit , dist as voisins que ele voloit aler au tombel saint loys et que ele avoit esperance d estre ilecques guerie , si requist a ses voisins pardon se ele les avoit en aucune chose corouciez . 
et dist encore que ele voloit aincois aler a l eglise saint merri oir messe et confesser ses pechiez , et dist as voisins que il proiassent pour li dieu et le benoiet saint loys que il li feissent grace . 
et ala a l eglise saint merri et lors emprist la voie d aler a saint denis , ou nicole de paris , femme guillaume le charpentier , vit la dite jehenne devant le dit tombel entre les autres malades . 
et en apres la dite jehenne en pou de tens vint a la dite rue et aloit bien et droit sanz potences et sanz autre ayde forsque ele portoit un baston en sa main , et disoit que ele revenoit du tombel du benoiet saint loys ou ele avoit esté par nuef jours , et que ele avoit ilecques esté guerie . 
et porta un baston en sa main au commencement par trois semaines ou environ , mes apres ele le delessa . 
et comme ele ot delessié le baston a porter , ele fu apres toz jors sainne et hetiee par trois anz ou environ , tant com ele vesqui , et ala bien et droit sanz baston et sanz aucune autre ayde , et portoit sus son chief un vessel plein d iaue et fesoit toutes ses besoignes en gaaignant son vivre , car ele estoit povre . 
ce quarantequatrieme miracle est d une femme qui perdi le coste senestre et le braz , le pie et la jambe , et ele fu guerie au tombel saint loys . 
en l an de nostre seigneur yy yy yy yy et yy et environ , aeles malachine de paris estoit saine et hetiee en ses membres ausi com une autre femme saine , et hantoit la meson des beguines de paris la ou ele ouvroit de oevre de laine en peignant et en fesant teles choses . 
et apres ce ele fu par lons tens saine . 
nepourquant ele avoit le mal donc len chiet , qui communement est apelé le mal saint leu . 
et en apres la dite aales malachine en l an nostre seigneur mil yy yy yy chei en grief maladie par la quele ele perdi le coste destre en tele maniere que ele ne se pooit aidier de la main ne du bras ne de la jambe destres , et aloit a potences sanz les queles ele ne pooit aler puisque ele chei en la dite maladie jusques atant que ele fu guerie . 
et le chief li trembloit tant com ele fu einsi malade . 
et disoit que une femme avecques qui ele demoroit li aidoit a soi vestir et chaucier et a fere teles choses , et trainoit apres soi son pie senestre quant ele aloit , et pour ce que ele ne pooit gaaignier si com ele avoit acoustumé , ele estoit povre et queroit son pain . 
et au regart de li ele paroit bien langoreuse et malade el tens devant dit , et le creoit len . 
et en tel estat ele fu par lonc tens . 
et comme la dite aeles fust einsi malade , entour l an de nostre seigneur mil yy yy yy et yy en este , quant ele ot entendu que pluseurs miracles estoient fez au tombel saint loys , ele dist et requist conseil que ele voloit venir au tombel saint loys , que nostre seigneur la vosist delivrer par les merites . 
et en cel tens , un jour de vendredi que il fesoit mout grant chaut , comme aeles du buisson qui demoroit en la meson des beguines de paris , femme de sexante ans , fust venue a saint denis visiter le tombel du benoiet saint loys pour ce que ele avoit eu une goute eu destre oeil par lonc tens , si que ele ne veoit riens de l ueil ele , trouva la dite aeles malachine apres le dit tombel ou ele estoit venue pour empetrer de dieu sa delivrance , si comme ele disoit , par les proieres et les merites du benoiet saint loys . 
et comme la dite aeles du buisson li demandast comment il li estoit , ele respondi que ele se sentoit mout alegiee et que ele proiast dieu pour li et le benoiet saint loys et la virge marie . 
et l recouvra la veue de son droit oeil en cel meesme jour et revint a paris bien voiant , ja soit ce que sanc fust demoré en l ueil , du quel assez tost apres ce icele aeles du buisson fu guerie a plein . 
et la dite aeles malachine avoit requis conseil et avoit dit que ele voloit aler a saint denis au dit tombel pour sa delivrance . 
ele ala a saint denis au dit tombel du benoiet saint loys et fu ilecques par nuef jours . 
et comme ele fust ilecques avecques les autres malades et en gesant , si com il plot a nostre senti une grant doleur en ses membres . 
et com il li fu avis que ele se peust soustenir ele se dreca et si comme ele a dit , les veines en la mamele en la partie malade avoient esté rompues , et avoit geté sanc a grant quantite . 
et quant ele ot lessié les potences que ele avoit acoustumé a porter , ele revint a paris a la meson des beguines et ailleurs saine et hetiee , tres plainement guerie et alant par soi et sus ses piez sanz potences et sanz baston et sanz aucune autre ayde , bien et droit , garie du tout de la dite maladie . 
et des donques apres ce ele fu saine et hetiee par trois anz et plus de la dite maladie et aloit bien et droit et laboroit d oevre de laine et pignoit et fesoit autres choses comme femme saine jusques a sa mort . 
et sembloit estre que ele fust el tens de sa mort de quarante anz d aage ou environ . 
et estoit bonne femme et de grant penitance . 
et disoient touz les tesmoins que ele fu guerie de la maladie devant dite par les merites du benoiet saint loys . 
ce quarantecinquieme miracle est d un homme a qui il leva une apostume el genoil , qui fu gueri par les merites saint loys a son tombel . 
entour l an de nostre seigneur yy yy yy sexante et quatorse ou sexante et quinze avint que entre la feste de touz sainz et la feste saint andri leva une maladie en la jambe senestre vers le genoil du gue de la vile de combreus du dyocese d orliens , en la quele il ot pluseurs pertuis en la char qui getoit hors mout de porreture , et desous le genoil et desus . 
et tout le genoil li enfla . 
et cele char devint rouge et horrible et lede a veoir . 
et comme le tens fust coru avant , touz les pertuis qui furent souz le genoil vindrent a un . 
et comme printens fust venu , environ quaresme , que len oevre es vignes , icelui jehan qui estoit povres hons et vouloit gaaignier , si com il avoit acoustumé , son vivre par son labour , ala a orliens pour soi aloer a fere les vignes . 
et et quant il fu la la maladie li fu si engregiee que il ne pooit aler ne soi soustenir sanz baston fors trop pou , ausi comme sis pas ou sept , et se il ne s apuiast . 
de quoi quant il vit que il ne porroit gaaignier ne laborer ne aler sanz soustenement , il fist fere deus potences et revint atout les potences a sa meson , car il ne pooit aler sanz soustenement , et a mout grant poine repera il a sa meson , quar le senestre pie de lui ne marchoit point a terre . 
et il visita mout de eglises en ces parties ou il oy dire que vertuz estoient fetes , c est a savoir l eglise de saint verain , l eglise de saint mor et l eglise de saint eloy de ferrieres , mes tout ce ne li valut riens . 
et nonpourquant il ne mist onques a la dite maladie nule medecine . 
et apres ce , com il eust oy que mout de miracles estoient fez au tombel saint loys , icelui meemes jehan se voua et promist que il visiteroit le dit tombel , que diex et le benoiet saint loys le delivrassent par les prieres et par les merites mon seigneur saint loys . 
et en un jour de dyemenche el mois d aoust en icelui an il se fist confes a son propre prestre , et lors emprist il la voie tout seul de venir a saint denis a potences . 
et aincoisque li diz jehans fust venu la moitie de la voie , il li fu avis que il fust . 
et ainsi il vint a saint denis et visita le tombel du benoiet saint loys , et estoit apres le tombel toute jour entre mout d autres malades qui ensement demoroient ilecques pour recouvrer sante . 
et el tierz jour ou eu quart puisque il fu venu au dit tombel , il assouaga si bien que il les delessa ses potences sus le dit tombel que il avoit aportees , et celes du tout lessiees , il issoit de l eglise sanz potences et sanz baston et sanz autre ayde , et aloit a son hostel et ailleurs la ou il vouloit . 
mes nepourquant chascun jor il visita le dit tombel et hanta comme devant jusques atant que nuef jours furent acomplis . 
et quant les nuef jours furent passez il se parti de saint denis et s en repera a sa meson bien et legierement sanz potences , sanz baston et sanz autre ayde . 
et quant il s en reperoit il aloit chascun jour sis lieues ou sept . 
mes les diz pertuis n estoient pas raclos , aincois getoient encore porreture trop , moins que il n avoient acoustumé . 
mes petit et petit il furent gueris si que devant la feste de la nativite nostre seigneur adonques prochainement venant il fu gueri et delivré du tout de la dite maladie , et furent les pertuis devant diz affermez et reclos de tout en tout et la pel ou le cuir rafermez , forsque tant seulement les traces des plaies demorerent . 
et les voisins du dit jehan furent merveilliez de ce que il estoit revenu einsi sainement gueri par les merites du benoiet saint loys . 
et il laboura apres ce et fist sa besoigne . 
ce quarantesisieme miracle est de la creue de qui l iaue entra en trois celiers , et ele s en rala par la vertu de un des chapiax saint loys . 
en l an de nostre seigneur mil deus cens quatre vinz environ la feste sainte katherine crut mout le flueve de seine , tantque trois celiers de la meson aelis l aveniere , femme enoul , jadis escuier du benoiet saint loys jadis roi de france , furent adonc pleins d iaue . 
et crut si durement l iaue es celiers de la dite aelis que en deus d iceus qui sont les plus , flotoient en yaue les tonniaus de vin qui estoient dedenz . 
et en un autre celier qui est devant ceus et plus haut et non pas si parfont , l iaue monta tantque ele seurmonta outre la moitie des tonniax de vin qui estoient en icelui celier , si que len ne pooit avoir le vin . 
et la dite aelis avoit aucuns chapiax de pennes de paon qui avoient esté du benoiet saint loys et estoient demorez a son dit mari endementieresque il estoit escuier du benoiet saint loys , quant il renouveloit les diz chapiax . 
et lors se porpensa la dite aelis que ele avoit les chapiax et que par aventure dieu par les merites du benoiet saint loys degasteroit les yaues . 
et demanda la dite aelis conseil au sousprieur du val des escoliers de paris et a frere daniel , frere de cel meesmes lieu , se il leur estoit avis que se ele seignast d aucun des chapiax la dite yaue , que ele ne creust plus , mes que ele sechast , aincois creoit que par les merites du benoiet saint loys ce peust estre fet . 
mes les diz freres li desloerent . 
et lors ele revint a sa meson et retint rogeret son vallet , de vint anz ou environ , et envoia ses autres serganz en divers lieus hors de la meson , et fist fiancier a rogeret que il ne reveleroit a nule ame ce que la dite aelis entendoit a fere . 
et lors ele prist un des chapiax et le bailla au dit rogeret et le fist descendre jusques a l yaue du premier celier et li dist que il seignast la dite yaue de cel chapel a maniere de croiz el non du pere et du filz et du saint esperit . 
et le dit rogeret com il estoit encore jor et pres du soir , descendi atout le dit chapel jusques a l yaue du premier celier plus haut et mist cel chapel en cele yaue , et de l iaue qui avoit atouchié le chapel il geta et arrousa l autre yaue de celui meesme celier a maniere de croiz , disant : ' el non du pere et du filz et du saint esperit ! 
" et apres ce il revint sus a sa dame et li rendi le chapel . 
et devant cuevrefeu en cel meesme soir , cele yaue de cel dit premier celier fu tant descreue que la dite aelis et sa mesniee porent avoir et traire du vin des diz tonniax , ce que il ne pooient pas fere devant . 
et adonques l iaue estoit descendue ou avalee par pluseurs doiz el dit celier . 
et l endemain au matin ele estoit si degastee en cel premier celier que ilecques n avoit riens demoré fors un pou de boe . 
et el dit matin se departi le dit rogeret de paris et ala a la vile de clichi ou sa dame l envoia . 
mes el jour ensivant quant il revint , il trouva donques que len fesoit el premier celier le feu de charbon pour sechier . 
et el tierz jour au matin l iaue de ces plus parfonz celiers s estoit si esvanoie et retrete que ilecques n estoit riens demoré fors boe . 
et apres le dit soir que la dite aelis ot du vin de ses tonniax , procession vint sollempnel que les freres de sainte katherine du val des escoliers firent jusques a saint jaque de la boucherie pour la grant creue des yaues . 
et les diz celiers plus parfonz fez ja avoit vint e sept ans , et le dit celier plus haut estoit fet ja avoit seze anz el tens de l inquisicion de cest miracle , et les fist fere la dite aelis . 
et nonpourquant ele n avoit onques mes veu que yaue entrast ne fust es celiers devant diz . 
et les celiers de ses voisins ne furent pas si tost sechiez . 
car apres par pluseurs jours il furent vuidiez de cele yaue qui dedenz estoit a vessiax , et getoit len l iaue en la rue . 
ce quaranteseptieme miracle est d un vallet qui ot une apostume en la gorge qui ne pot guerir devantqu il vint au tombel saint loys . 
environ l an nostre seigneur yy yy yy yy et zz entour noel vint une enfleure eu col gautier , fiuz guillaume dit chauvin du fresne empres eu de la dyocese de roen , en la destre partie , qui crut a bien pou ausi com un oef de geline . 
et comme cele enfle eust einsi esté par aucuns jours et blecast mout le dit gautier , a la parfin ele creva et metoit hors mout de porreture . 
et apres ce crut une autre enfle eu goitron plus pres de la bouche du pis que du menton , et ensement la tierce et puis la quarte enfle environ le goitron de ca et de la jusques a l autre partie du col , et touz getoient ordure . 
et en apres cele meeme enfermete descendi en la partie senestre el piz de celui enfant , et ilecques fu une enfle qui ensement creva apres et getoit porreture . 
et en apres ele s en ala , et en leva une autre semblable , mesque mendre estoit souz la senestre essele . 
et quant ele fu crevee ele metoit hors mout d ordure , et quant plus metoient hors les pertuis ordure , et l enfant moins se douloit . 
et quant eles se restraignoient en aucun des pertuis , estoit li enfes plus tourmentez . 
et comme li diz guillaume veist son fiuz en si grant langueur et queist conseil sus ce et aucuns li deissent que c estoit le mal saint eloy , et les autres que c estoit le mal des escroeles , et les autres li disoient autre chose . 
a la parfin li diz guillaumes mena son fiuz a saint eloy de noion . 
et quant il ot fet s oroison et ses offrendes einsi com il devoit , il s en revint sanz guerison , ne riens ne li profita . 
et com il eust esté grevé par lons tens de la dite maladie , en l an nostre seigneur yy yy yy et yy yy et yy entour la feste mon seigneur saint jehan , li diz guillaume voa son enfant et promist que se dieu par les proieres et par les merites du benoiet saint loys li guerisoit son fiuz de la dite maladie , il li menroit son dit filz dedenz la feste touz sainz prochainement a venir , celui meesme son fiuz , au tombel du benoiet saint loys et visiteroit cel meesmes tombel en sa propre persone avecques son fiuz . 
et quant il ot fet le veu , il fu miex a l enfant de la premiere enfle qui avoit esté el col , mes toutes les autres enfles getoient hors ordure et fesoient grant hisdeur et grant horreur a ceus qui les regardoient , tant estoient les plaies ledes a veoir et tant estoit lede chose ce qui en decoroit . 
et estoit si lede chose a veoir que neis qui l enfant veoient et les dites plaies disoient que ja n en seroit gueri ne delivré . 
et adonques quant li dit veu fu fet , li diz enfes commenca a assouagier , et apercut bien li diz guillaumes que de jour en jour il assouajoit plus et que les plaies couroient moins forment et se rafermoient . 
et aincoisque la saint michiel fust en celui an , les dites plaies cesserent de giter cele ordure du tout en tout et furent rafermees si com eles estoient el tens de l inquisicion de cest miracle . 
et les inquisiteurs , leur notaires presenz , virent les plaies affermees , et ne coroient pas , mes les traces racloses estoient encore ilecques mout fresches en toutes les plaies desus dites , mes nule enfle du monde n i avoit . 
et li diz guillaume croit fermement que li enfes fu gueriz de si grant maladie et de si horrible par les proieres et par les merites du benoiet saint loys et pour le dit veu que il fist . 
et el jour de mardi le tresieme jour de oitouvre il emprist la voie de sa meson , de la quele il a quarante lieues ou environ jusques a saint denis , et vint a saint denis . 
et visiterent ensemble il et son filz le dit tombel si com il avoit promis . 
ce quarantehuitieme miracle est d un valleton a qui il leva une apostume el dos si que il devint corves , et il fu gueri au tombel saint loys . 
comme jadis michelet , fiuz jadis giefroi le sauvage , charpentier , lors fust sain et hetié et estoit lors enfant de huit ans ou de nuef , une grief maladie le prist el dos si que il ne se pooit drecier . 
et comme li diz michelez fust entré en un soir en son lit eu mois de oitouvre , c est a savoir en l an de nostre seigneur mil yy yy sexante et douze , et quant vint au matin , il dist a denisete sa suer et a sa mere qui l apeloient pour soi lever , car une maladie l avoit pris el dos si que il ne se pooit drecier , mes toutes voies il se leva . 
et comme il fust issu de son lit , il ne se pooit ester ne aler droit , aincois s apuioit as mains et seur ses genouz et aloit corve . 
et estoit levee au milieu de son dos une enfle ausi grosse comme un oef , et se douloit si en cele partie du dos que en nule maniere il ne se pooit drecier , ne avecques ce il ne pooit aler fors trop petit et a grant poine , pour ce que il le couvenoit aler si corve . 
pour la quele chose sa mere li fist fere deus potences dedenz les huit jors que il portoit souz ses esseles et se soustenoit a celes potences , si en aloit plus legierement . 
et en apres la dite enfle crut tantque il ot el dos une grant boce ausi com un pain de deus deniers , si que il ne se pooit drecier , aincois aloit courve et a potences souz ses esseles . 
et la dite enfle fu einsi creue dedenz quinze jours puisque ele commenca . 
et la char de lui n estoit pas plus chaude en cel lieu que ele estoit ailleurs , et la dite enfle ne coroit pas ne ne gitoit nule ordure . 
et en tel estat fu li diz michelez par huit anz ou environ . 
et en cel este meesmes que les os du benoiet saint loys furent aportez en france , comme len eust dit que il venist au tombel du benoiet saint loys en pelerignage por recouvrer sante se il plesoit a dieu par les merites du benoiet saint loys , li diz michelez se fist confes a son prestre parroissial de saint pol de paris et fu a secre avec le dit prestre si comme sont cil qui confessent leur pechiez . 
et el tens que la foire du lendit siet , dis ans avoit passé el tens de ceste inquisicion , li diz michelez demanda congie aus voisins et leur dist que il voloit venir a saint denis au tombel du benoiet saint loys , que dieu par les merites du benoiet saint loys le vosist delivrer . 
et adonques il emprist un jour la voie de venir a saint denis avec denise sa suer . 
et cele voie il emprist eu jour que la beneicon est fete de la foire du lendit . 
et li diz michelez vint a potences si com il avoit acoustumé , et vindrent il et sa suer bien pres de la chapele qui est entre paris et saint denis . 
et com il fust ilecques il donna une de ses potences a la dite denise et dist : ' ma suer , portez ceste potence , car je irai bien a une , car je me sent bien alegié . 
" et lors il se commenca plus a drecier et a aler plus droit et plus legierement que il ne souloit , et einsi il vindrent a saint denis . 
et com il furent la il acheterent une chandele de la longueur du dit michelet . 
lors vindrent il au tombel du benoiet saint loys , et ilecques delessa li diz michelez l autre potence et se dreca tout et offri sa chandele au dit tombel et rendi graces au benoiet saint loys de ce que il se pooit drecier . 
et nonporquant il chei ilecques a terre tout estendu et fu tout froit , ne ne mouvoit pie ne main ne membre que il eust , ne ne respiroit en nule maniere que denise sa suer peust apercevoir qui estoit apres li , et le touchoit et manioit la dite denise , plorant et criant , que ele creoit que il estoit mort , et disoit que ele vosist miex que il fust vif einsi malade com il estoit devant que ce que il fust einsi mort . 
lors despoilla ele son secot et le couvri . 
et en apres com il eust einsi esté ravi un pou de tens , il respira en compleignant soi et dist que il se doloit mout . 
de quoi il avint que aucuns de l eglise le pristrent et le porterent es mesons de l abeie en soustenant le , mes nonpourquant il aloit seur ses piez , et la dite denise remest delez le tombel . 
et comme li diz michelet eust grant piece esté , il revint au dit tombel avec aucuns de l abeie qui l acompaignierent , mes de riens nule ne li aidierent . 
et li diz michelez au retourner s en venoit par l eglise sanz potences et sanz baston et sanz autre ayde . 
et comme la dite denise veist ce , ele ala encontre lui et s esjoy et fu liee ausi comme se ele veist dieu . 
et lors li dist ele : ' mostre moi ton dos , je te voil veoir nu . 
" li diz michelez se tourna en un destour en l eglise et se despoilla ilecques . 
et quant il fu despoillié la dite denise le vit a ses propres oilz et atoucha et mania le lieu ou la dite boce avoit esté . 
et estoit et reperie a sa nature ausi comme se la boce n eust onques esté ilecques et si que ilecques n estoit demoré trace ne nul signe par quoi len peust apercevoir que il eust onques en nul tens esté malades . 
et en apres li diz michelez einsi delivré el premier jour , si com il est dit , il demora a saint denis et hanta le dit tombel par nuef jors , a conter le premier jor . 
et en apres li diz michelet et denise sa suer reperierent a paris venant ensemble , et li diz michelet aloit par la voie sanz potences et sanz baston et sanz ayde d omme ne de femme et bien et droit ausi comme un autre sain homme . 
et en apres dedenz pou de jours , c est a savoir un an , il vesqui einsi gueri a plain par les merites du benoiet saint loys . 
ce quarantenovieme miracle est de un enfant qui perdi son braz destre par huit ans et plus , qui le recouvra au tombel saint loys . 
seze ans avoit ja passez quant l inquisicion de cest miracle fu fete , quatre vinz et deus el mois de oitouvre , que marie dite la bourgoigne , femme robert le macon , nee de prissi de la dyocese d aucerre , demorant adonques a paris , avoit eu un fiuz de son premier mari qui avoit non jehennet , nez droiz et entiers de touz ses membres . 
et einsi par trois mois et demi il mouvoit ses braz legierement et les levoit et abessoit ausi com enfant de son aage . 
et en un jour apres pasques comme le dit enfant n eust pas quatre mois et la dite marie sa mere l eust mis eu berceul a dormir a heure de dormir , et apres dormir la mere revenist a lui si com ele souloit et ele l eust levé du berceul et deslié des liens du berceul , ele vit que li diz enfes ne se pooit aidier du destre braz , aincois pendoit a son coste , ne ne paroit pas que il eust nule lieure de ners ou jointure entre l espaule et le gros du braz fors que de pel , et pooit cel braz destre estre demené avant et arriere . 
et quant len le levoit et len le delessoit , il cheoit tout maintenant comme braz qui n avoit nule force de nature en la devant dite jointure . 
et fu en tel estat par huit ans que il ne se pooit aidier du braz devant dit , ne soi pestre d icelui braz ne abevrer , ne chaucier soi ne vestir , ne metre sa destre main a sa bouche ou a sa teste se il ne l i portast a la senestre main . 
et avoit li diz jehennet le mestre os du dit braz sec du coute jusqu a l espaule . 
et nonpourquant il avoit le dit bras assez gras du coute par aval jusqu a la main . 
et comme le dit jehennet estoit einsi malade , guillaume , pere du dit enfant , vint a la dite marie sa femme et le dit jehennet son fiuz , et vindrent de monestal , ou il demoroient adonques , demorer a paris . 
et mout de medecines furent mises au dit braz qui riens ne li valurent ne ne profiterent . 
et en apres , com il eussent oy que mout de miracles estoient fez au tombel du benoiet saint loys , la dite marie et eideline sa suer vindrent a l eglise de saint denis huit ans avoit passé a la feste saint jehan baptiste derrenierement passee . 
et avoit esperance que dieu par les merites du benoiet saint loys delivrast le dit enfant de sa langueur , et eles menerent le dit enfant au tombel du benoiet saint loys et firent l enfant ilecques estre delez le tombel par onze jours entre les autres malades , que dieu par les merites du benoiet saint loys le delivrast , et estoient les femmes delez le tombel avecques lui . 
et es onze jours les dites femmes , marie et eideline , furent hors de la meson mabile dite la chievre avecques l enfant , en la quele meson eles demoroient a paris en la parroisse saint jehan en greve . 
et par nuit es diz onze jours , por ce que len ne soufroit pas que eles demorassent en l eglise , car len la fermoit , et gesoient en l eitre de cele eglise hors de la porte qui est vers l eglise saint jehan , ne ne gisoient pas en lit ne ne despoilloient . 
et adonc , quant ce vint au jour de la vegile saint jehan apres vespres entor soleil esconsant , comme les dites femmes et li dit jehennet et les autres malades fussent hors mis de l eglise de saint denis et se seissent delez hors de la porte , la dite marie , mere de celui enfant , ala a l eglise de saint jehan ou les malades estoient qui cele nuit sont malades du mal saint jehan . 
et comme la dite eideline se seist avecques l enfant apres la porte , il commenca a crier et a dire a icele eideline : ' ma tante ! 
ma tante ! 
veez , veez ! 
" et lors il dreca son braz destre que il tenoit pendant si com il avoit acoustumé et le leva petit et petit et le mist a sa bouche , et quant li dit enfant fu gueri et les moines oirent ce , il ouvrirent la porte et le mistrent dedenz l eglise . 
et apres il le mistrent arriere et li donerent un esterlinc et un tournois . 
et lors fu la dite marie apelee de l eglise saint jehan , et quant ele revint ele trouva l enfant gueri . 
car il metoit sa main destre a sa bouche et a sa teste et s aidoit bien du dit braz en drecant amont et en ravalant a sa volente icelui braz , ausi com un autre sain enfant . 
de quoi cil qui la estoient qui le virent gueri looient et beneissoient nostre seigneur et le dit benoiet saint loys , par les merites de qui il avoit esté gueri . 
et comme les dites femmes fussent revenues a paris avecques cel enfant einsi gueri , ses voisins et autres li firent mout grant joie et looient et beneissoient dieu de si grant miracle et le benoiet saint loys . 
et li dit jehennet fu apres sain du dit braz et bien s en aida , et le metoit a son chief et a sa bouche et s en pessoit et abevroit et vestoit et chaucoit , et le drecoit et abessoit tout a sa volente , et portoit de cel braz un pot d iaue de saine , et en fesoit du tout ausi com un autre sain enfant fet jusques a la mort . 
et vesqui apres cele delivrance par trois ans , et lors il morut . 
et disoit len communement en la dite rue que li dit jehennet avoit esté gueri par les merites du benoiet saint loys . 
un autre miracle incident mes non mie du tout aprouvé par l eglise . 
la devant dite eideline racontoit que comme ele fust un jour avec jehennet , son neveu devant dit , delez le tombel du benoiet saint loys , une pucele de quatorse ans ou environ qui sembloit forsenee , pour la quele chose avoit les braz liez d un anel de fer ensemble devant soi , que une femme menoit a une corde que ele avoit liee a un de braz , et la dite femme la menacoit souvent d unes verges ausi fetes com un balay , pour ce que la pucele la mordoit quant ele pouoit as denz ou ele la feroit du pie , l fer chei des braz de cele pucele devant le tombel desus dit et fu la dite pucele rendue a sante . 
et lors maintenant ele se gita adenz devant le tombel en oroisons et beneissoit dieu , et lors fist s offrende au dit tombel et se departi d ilecques du tot en tout guerie . 
ce cinquantieme miracle est d un frere qui fu si malade d une continue que il perdi la parole , et il fu gueri a l invocacion saint loys . 
entour la feste saint barnabe l apostre en l an nostre seigneur mil deus cens sexante et quinze , comme frere jehan de leigni du dyocese de paris , adonques prestre et cure de toreigni apres laigni sus marne , eust esté sain et hetié jusques a cel tens , une tres grief doleur le prist desouz les costes en la senestre partie , et si le prist une fievre continue . 
et les phisiciens qui furent apelez a sa guerison et autres se desesperoient de sa vie . 
et la dite maladie enforca si que li diz frere jehans perdi la parole . 
et toutes les choses qui estoient necessaires a la sepouture du dit jehan furent apareilliees de ses parenz et des amis que il avoit . 
et com il estoit malade , il avoit ordené estre enseveli a chaeliz qui est de l ordre de cistiax , et fu le char apareillié a lui mener a la dite abeie . 
et com il fust en si grant enfermete et len li eust quis mout de medecines que il avoit beues mes riens ne li avoient valu , ses amis qui estoient apres lui li conseillierent que il se voast a nostre dame de boloigne sus la mer , et aucuns li disoient que il se vouast a autres sainz . 
et comme aucuns qui la estoient li eussent nommé saint loys et li deissent que pluseurs estoient curez de diverses langueurs par icelui saint loys a son tombel , icelui meesmes freres jehans , cele parole oye , pensa en soi meesme comment le benoiet saint loys endementieresque il vivoit avoit esté de sainte vie et de conversacion honeste et que il avoit fet mout de bonnes oevres , et que il avoit touz jours de lui oy bien , il concut en soi grant fiance que il devroit par ses merites estre gueri . 
il proposa adonques en son cuer que se dieu le guerissoit de la maladie desus dite , il visiteroit en sa propre persone le tombel du dit benoiet saint loys . 
et en apres , el disieme jour de sa maladie devant dite il fu avis au dit frere jehan , et ne set se il dormoit ou se il veilloit , que il estoit en l eglise saint denis en france la ou les os du benoiet saint loys estoient enseveliz , devant l ostel saint estiene qui est eu cuer as moines et qui est apres le tombel du benoiet saint loys , et li estoit avis que il estoit oscur eu lieu ou il estoit eu cuer et que il avoit grant clarte entor le tombel du dit benoiet saint loys , qui est ilec dehors le cuer entre celui meesmes cuer et le grant autel , des chandeles alumees que mout de malades offroient qui ilecques estoient au tombel desus dit . 
et comme il fust einsi , il vit en ceste vision le benoiet saint loys devant dit en l abit eu quel il l avoit maintes foiz veu , c est a savoir en une chape a manches , un chapel de bonnet sus son chief , passant parmi le cuer as moines apres le dit frere jehan , et aloit pour guerir les malades , et encore li fu avis que quant il passoit einsi apre le dit frere jehan , il dist au dit frere jehan ces paroles : ' et tu , pour quoi ne mes ta main sus tes costes ou la douleur t est et la maladie , et tu seras gueri ? 
" et quant ce ot oy frere jehans , il mist sa main sus ses costes la ou la douleur estoit et la maladie . 
et adonques li diz freres jehans tout maintenant s esveilla et trouva sa main destre sus ses costes senestres que il tenoit ilecques . 
adonques dist icil freres jehans en parlant vraiement a ceus qui ilecques estoient qui le gardoient ses paroles : ' saint loys m a gueri . 
" et en verite , puisqu il ot la parole perdue , il avoit esté jusques a cele heure par un jour et demi ou environ que il n avoit parlé ne n avoit prononcié nule parole , ja soit ce que il oist et entendist encore , si comme home si malade , ce que len disoit as autres . 
et des icele heure li diz frere jehan se senti mout alegié de la doleur devant dite , neis tantque il li estoit avis que la douleur fust toute cessee , si que apres ce ele ne le greva de riens , ja soit ce que il eust encore un pou de la fievre demouré en lui . 
ne apres il ne se complainst de la doleur devant dite que il avoit eue souz les costes , ainz disoit que cele doleur s en estoit toute alee et que il estoit merveilleusement alegiee par la departie d icele doleur . 
et eu jour ensivant apres la dite vision la maladie de la fievre fu terminee par flu de ventre , si que il fu puis toz jors en bonne sante ne n ot puis fievre ne doleur jusques au tens de l inquisicion de cest miracle . 
ce cinquanteunieme miracle est d une femme qui perdi sa veue par huit anz et plus , et ele la recouvra au tombel mon seigneur saint loys . 
luce de rumilli de la dyocese de constances , femme robert rossel , demorant en la vile de saint denis par trente sis anz et plus , encorut piece a , quatorse ans avoit passé el tens de l inquisicion de cest miracle qui fu fete en l an nostre seigneur mil deus cenz quatre vinz et trois eu mois de jenvier , en grief maladie de ses ieux , pour la quele maladie ses ieux lermoient ausi comme continuelment et avoit les ieux mout rouges et chacieus , et ce li avint quant ele gisoit d une seue fille qui fu nommee bourjot . 
et endementieresque la dite luce gisoit de cele fille , il avint une nuit que les ieux li commencierent a doloir griement . 
et quant ce vint au matin ele s apercut que ele ne veoit ausi comme point . 
adonques fu sa veue si troublee et si afebloiee que ele veoit mauvesement , et fu en tel estat par deus ans . 
mes encore veoit ele si que ele conoissoit ses voisins quant il estoient pres de li . 
mes se il fussent un pou loing ele ne les conoissoit point . 
et si aloit par soi , ja soit ce que ele veist malvesement , a l eglise et par le visnage . 
et devant cel tens et jusques a cel tens la dite luce veoit mout bien et avoit les ieux sainz . 
et apres ce ele fu si avugle et perdi si la veue que ele ne veoit ne ne connoisoit rien fors un petitet la clarte du soleil ou de la chandele . 
et quant les deus ans furent passez , ele fu des donc si avuglee que ele ne connoissoit riens du monde , combienque aucunes choses fussent pres de li , neis son mari ne sa fille ne autres choses , combienque eles fussent granz ou petites , grosses ou grelles , ne ne savoit deviser ou connoistre les couleurs apres les deus ans . 
et li diz roberz , mariz de la dite luce , li mostroit souvent ses doiz pour esprover se ele veoit ; 
et li demandoit quanz doiz il li mostroit et ele responnoit que ele ne savoit et que ele ne les veoit pas . 
et la dite luce fu en tel estat et einsi avugle par huit ans ou environ . 
et en cel tens moien que ele estoit si avugle , la dite luce enfanta trois fiuz que ele ne vit onques . 
et nonpourquant ele aleta chascun de ses enfanz et norri ele meesme par un an et plus , car ele n estoit pas si riche que ele peust avoir norrice . 
et en norrisant et en liant et en desliant ses diz enfanz et en netoiant et en baignant , emmeline sa fille li aidoit et son mari et autres qui li amenistroient et apareilloient les choses necessaires , et fesoit si com ele pooit miex , en maniant as mains si com avugles font . 
et en ces diz huit ans quant la dite luce voloit mengier et len metoit les choses devant li , il covenoit que len li menast ses mains au pain et au henap et as autres choses que ele devoit mengier ou boivre , et les i menoit sa fille ou son mari ou aucun autre , ou il couvenoit que les choses li fussent mises en la main , car ele ne les veoit point . 
et neis en ce dit tens la dite luce estoit menee de sa fille ou d autre persone quant ele aloit a l eglise ou en autres liex , si comme len meine les avugles . 
et adonques il aparut que les ieux de la dite luce fussent couverz de toile ou d aucun drap blanc si que les pruneles de ses ieux ne pooient pas estre veues . 
et quant ele devoit enfanter , mon seigneur richart , prestre , cure de l eglise de saint michiel de saint denis , de l aage de quarante cinq anz , du quel la dite estoit parroissienne , visitoit la dite luce a la requeste d icele , et ele li confessoit ses pechiez com a son cure . 
et aucune foiz el tens de karesme ele venoit a celui prestre a l eglise devant dite . 
nonpourquant ele estoit la menee par emmeline sa fille , car ele ne veoit point , si com ele disoit , et confessoit a celui prestre ensement . 
et quant ele venoit a l eglise pour offrir a la main de son prestre en tens que len offroit , il n aparoit pas que ele veist sa main pour besier la , si com il est acostumé . 
aincois tastoit et manioit a sa main , ausi com suelent fere autres avugles , pour ce que ele trouvast la main du prestre . 
mes quant li prestres veoit ce , il li tendoit sa main en estendant son bras jusques a sa bouche . 
et neis la dite el dit tens ne veoit pas la clarte de la lune par nuit . 
et adonques les voisins disoient que ele estoit perdue et que james lumiere ne clarte ne verroit , et estoit tenue pour avugle , et disoient les voisins que c estoit grant damage . 
et une foiz , pour ce que la dite luce aloit seule en cel tens , ne fust henri , se fust empeinte en une charete qui estoit en la voie et se fust griement bleciee , mes li diz henris l adreca pour la charete . 
et aucune foiz ele estoit menee a l eglise de saint michiel si comme les avugles sont menez . 
et aucune foiz ele venoit a l eglise seule , tastant a la main a maniere d avugle , por la quele chose jehenne l aceree li aidoit et la conduisoit et li disoit : ' pour quoi issiez vous seule de vostre meson ? 
" et ele disoit que ele n avoit adonques qui la menast . 
or avint que cinc ans l inquisicion de cest miracle , la dite luce oy dire que miracles estoient fez au tombel du benoiet saint loys . 
mes ele atendi que ele fust delivre a la garde du sien fiuz que ele aletoit devant et norrissoit , qui morut . 
et quant il fu mort , ele dist adonques que ele se voloit confesser de ses pechiez et visiter le tombel du benoiet saint loys et estre ilecques par nuef jours ausi comme sont les autres malades , que dieu la vosist delivrer de la dite avuglete . 
et adonques ele se voua au benoiet saint loys , et li pramist la dite luce que ele seroit ilecques toute jour , que ele ne mengeroit ne ne bevroit jusques au soir ne devant ce que tout le servise seroit dit chascun jor en l eglise de saint denis , et que ele porteroit une chandele de sa longueur au tombel desus dit . 
et en apres , a un jour de vendredi , la dite luce ala a l eglise saint michiel en qui paroisse ele demoroit adonques et se confessa de ses pechiez a mon seigneur richart , cure en cele eglise . 
et en cel meesme jour la dite luce de l eglise de saint michiel emprist la voie et ala au tombel , non pas sus ses piez , mes a genouz sus le pavement et a coutes , et la conduisoit emmeline sa fille . 
et ele portoit une chandele de sa longueur que ele offri au dit tombel . 
et fu ilecques tout cel jour jusques apres vespres , et einsi fist ele el secont jour et el tierz et chascun jour tantque les nuef jours furent passez . 
et ele estoit conduite au dit tombel aucune foiz de emmeline sa fille et aucune foiz d autre , et aucune foiz ele aloit par soi , ce excepté que ele ne venoit pas a coutes et a genouz ne n offroit pas chandele de sa longueur , mes d une maaille tant seulement , ne ne mengoit en ces jours jusques au soir . 
et eu tierz jour la dite luce commenca a veoir le tombel du benoiet saint loys delez le quel ele estoit . 
et quant vespres furent chantees en cel jour et sa fille ou demorast de venir a l eglise pour li remener a son hostel , la dite luce emprist la voie par soi seule , et avoit fiance , pour ce que ele avoit aperceu que ele veoit un petitet la voie , que ele peust reperier a sa meson , et einsi ele s en ala seule a sa meson et veoit la voie et bien apercevoit quant aucune chose qui li peust nuire estoit en la voie . 
et comme la dite luce eust visité par pluseurs foiz le tombel et ele fust en sa meson , ele vit une femme qui filoit laine , et regarda sa quenoille et dist a cele femme : ' atendez vos , car la laine chiet de vostre quenoille . 
" de quoi la dite femme quant ele s apercut que c estoit verite , li dist en soi merveillant : ' ha , dame ! 
veez vous ? 
" et ele respondi : ' certes oil , je voi par la grace de dieu et du benoiet saint loys . 
" et des donques ele commenca a veoir et apercevoit les choses et meesmement les genz qui estoient devant li . 
et a ceus qui li demandoient comment il li estoit ele disoit que ele veoit , et rendoit graces a dieu et au benoiet saint loys . 
et el tierz jour puisque ele visita le tombel ele cognoissoit les hommes , les chevax et les pors et les chiens et les autres bestes et autres choses quant eles estoient pres de li . 
nonpourquant ele ne connoissoit pas bien les faces des personnes , neis de son mari ou de ses enfanz ou d autres , de pres d un an apres . 
et nonpourquant ele connoissoit bien les coleurs des autres choses , si que en cel tens ele connoissoit miex son mari et sa fille et ses autres conneuz aus robes que par la forme du visage . 
et en apres len veoit que ses ieux se descouvroient de cele blancheur donc il avoient esté couverz , et veoit len bien que il estoient esclarciz . 
et en apres de jor en jour , petit et petit , il furent si descouverz dedenz un mois que les pruneles de ses ieux aparoient . 
et apres ele prenoit a la table le pain , le henap et les autres choses . 
et quant cel an fu passé , ele connut bien toutes choses , et les visages des persones et les monnoies , et toz jors jusques a ore ele vit miex . 
et comme mon seigneur l arcevesque de roen li mostrast son anel quant ele estoit devant les examinateurs et que ele devant leur notaires , et len li demandast de quele couleur la pierre de l anel estoit , ele respondi que ele estoit de verte coleur et ele dist voir , que c estoit une esmeraude . 
et ensement comme l evesque de spolete li demandast de quele coleur la pierre du sien anel estoit que il avoit en son doit , ele respondi que il estoit d ynde coleur et ele dist voir , que c estoit un saphir . 
et ensement quant len li mostra les monnoies , ele connut bien les tornois de parisis . 
et ces choses aperent par les fez de l inquisicion . 
cest cinquantedeusieme miracle est d une femme ancienne qui perdi la moitie de li si que ele n en sentoit point , et ele fu guerie au tombel saint loys . 
amile de saint mahieu des fins de terre en bretaigne , femme jehan l englois , demorant a paris par l espace de quarante ans , et estoient onze ans passez el tens de l inquisicion de cest miracle , la quele inquisicion fu fete en l an nostre seigneur mil deus cenz quatre vinz et trois el mois de jenvier , et comme ele se levast en une nuit de juesdi pour donner a boivre a un sien enfant , ele chei et perdi tout l usage et le sentement de toute la partie de li senestre , en tele maniere que des donques du pie , de la jambe , de la cuisse , de la main , du braz et de tout le coste senestre ele ne sentoit rien , et chei a terre ne ne se pot lever en nule maniere . 
et lors se leva le dit jehan son mari de son lit et la trest le miex que il pot jusques a son lit . 
et des donques li leva une empostume en l ainne , ne ne se pooit la dite amile en nule maniere gesir ne seoir sus le senestre coste , mes touz jors sus le destre , ne ne se pooit tourner ne clorre la senestre main ne ouvrir ne le braz abessier ne lever . 
si que ces diz membres estoient si morz que se il eussent adonques esté perciez ou mis en un feu , ele n en eust riens senti . 
car len la poignoit et estraignoit es diz membres et ele n en sentoit riens , ne nule doleur n aparoit pour ce fere li , en sa face ne ailleurs . 
et neis le dit jehan por ce que il prouvast miex se ele sentoit , poinst la dite amile plusieurs foiz griement sus les costes el dit coste de une fort aguille a coustre sazque il fichoit forment en la char . 
et nonpourquant cele ne le senti ne ne s en dolut , ne onques goute de sanc n en issi . 
et ces membres estoient froiz comme glace ou comme noif . 
et en apres la dite apostume fu crevee et fist nuef pertuis , et touz gitoient ordure a grant abondance , les quels pertuis furent apres tout un , si grant et si le que len i peust metre un poing clos . 
et au premier len i mist mout de medecines , mes onques riens ne li proufitierent que ele veist . 
et comme la dite amile eust esté en si grant misere par trois mois ou par quatre , son mari la lessa par ennui et se parti de paris , si que il ne li aidoit de rien . 
por quoi quant ele n ot de quoi vivre , ele ot besoing de querre sa vie et issir de sa meson , et lors ele aloit a une potence souz s essele destre . 
et se trainoit a cele potence en aidant soi au pie destre tant seulement et en traiant le pie et la jambe senestres apres soi , et aloit einsi a grant angoisse et a poine jusques a l eglise et demandoit ilecques les aumones as trespassanz . 
et puisque ele s estoit acoutee , ele ne se pooit en nule maniere lever se aucun ne li aidast . 
et en ce tens , comme la dite amile alast une foiz par la rue saint martin , une piece de voirre trainoit apres soi , mes nonpourquant elle n en senti riens . 
mes un barbier , qui ore est mort , vint a li et li volt trere le voirre du pie . 
mes com il ne peust avoir le voirre , il trencha la pel et la char du pie , si que il en trest le voirre . 
et nonpourquant ne pour la plaie du voirre ne por la fente que le barbier i fist de son fer n issi du pie goute de sanc , ne la dite amile ne senti nule doleur de la plaie desus dite . 
et estoit la char es diz membres ausi comme blanche ou perse , sanz chaleur . 
et en tel estat fu la dite amile par nuef mois et plus . 
et apres ces choses , len dist a la dite amile que ele deust visiter le tombel du benoiet saint loys . 
et lors ele concut en soi fiance de sa delivrance , et voa la dite amile que ele visiteroit le tombel saint loys , com ele eust oy que miracles estoient ilecques fez , et promist a dieu et au benoiet saint loys que ele ne gerroit une nuit la ou autre jusques atant que ele eust visité le tombel desus dit . 
et en cel tens que la foire du lendit siet ele emprist la voie et vint la dite amile a saint denis avecques un sien frere . 
et donques ele vint a saint denis au dit tombel a une potence a l ayde de un sien frere qui est en bretaigne , qui la portoit aucune foiz . 
mes com ele fust en la foire du lendit et ele fust si lassee que ele ne pooit en nule maniere outre aler , ele donna donques quatre deniers a un charetier et fu lors mise en la charete et fu portee jusques a saint denis . 
et adonques la dite amile ala au tombel du benoiet saint loys et gisoit ilecques ou ele estoit avecques les autres malades el tens de la foire du lendit . 
et quant ele vint au tombel la plaie estoit si lee et si parfonde que le poing de un homme peust entrer dedenz ou ausi gros d estoupes comme un poing . 
et estoit cele plaie ausi grant com ele avoit onques esté . 
et jusques au jour et a l eure que ele fu guerie la plaie estoit si lee et si parfonde com il est dit desus . 
et la dite amile venoit la au dit tombel et estoit ilecques tout le jour jusques a vespres , en la quele heure les malades estoient mis hors . 
et comme la dite amile fust a saint denis , le dit jehan son mari et raou , frere d icelui jehan , vindrent a saint denis pour li veoir et la troverent gisant apres le dit tombel entre les autres malades . 
mes il ne porent parler a li ne aler , pour ce que les treilles qui sont entour l espace ou le tombel est estoient fermees . 
pour quoi il revindrent en cel meemes jour a paris et la lessierent ilecques . 
et el quart jour apres ce que ele fu ilecques venue , si comme vespres furent chantees en l eglise de saint denis , et fu en un jour de samedi , endementieresque la dite amile se gisoit delez le dit tombel , il li fu avis que ele senti si grant doleur comme se un glaive la percast de la plante du pie senestre et par les membres devant diz jusques au sorcil . 
de quoi ele jut ausi comme pasmee apres le dit tombel ilecques estendue par si longue demeure que len peust estre alé de saint denis jusques a la chapele qui est pres de paris , et suoit trop forment . 
en la parfin comme l esperit de li li fust revenuz et cele pamoison fust trespassee , et ele , qui estoit delez le dit tombel , se dreca en piez et fu un pou de tens sus ses piez , mes ele n ot pas hardement de muer ses piez ne de movoir soi autrement . 
de quoi cil qui gardoit le tombel la fist seoir derechief delez le tombel . 
et adonques la dite amile senti tres grief doleur souz la mamele de la partie senestre . 
et comme eust einsi esté un petitet , ele se leva derechief sus ses piez sanz ce qe nul li aidast , et lors recut vigueur et mua ses piez et ala par soi droite sanz baston et sanz autre ayde d omme entour le tombel devant . 
et einsi fist ele pluseurs foiz . 
et des donques ele se senti guerie de l empostume devant dite , mes ele ne le vit pas , pour ce que ele ne se vouloit pas descouvrir pour ceus qui ilecques estoient . 
et quant l eure fu venue que les malades estoient mis hors , ele issi de l eglise ausi comme les autres et jut cele nuit , ausi com ele avoit fet es autres jours , devant la porte de l eglise . 
et adonques ele essaia sa plaie qui estoit en l ainne et la trouva a bien pres toute raclose , si que ilecques n estoit remes fors un petit pertuis la ou il peust entrer un petit festu , de quoi il sua par huit jours apres ausi comme rouge yaue en petite quantite . 
mes tantost apres les huit jors toute la plaie fu si afermee que ele ne gitoit riens , ne riens ne coroit ilecques fors ausi comme en la paume de sa main , fors tant sanz plus que ilecques estoit demoré une trace endurcie si comme il seut venir es plaies gueries . 
et la dite amile fu tant a saint denis puisque ele fu guerie , chascun jour en visitant le dit tombel , que les onze jours furent acompliz du tens que ele i vint premierement . 
et quant les onze jours furent acomplis ele revint a paris saine et hetiee sanz baston et sanz ayde . 
et eu tierz jour ou el quart puis que li diz jehans son mari et raou , frere d icelui jehan , furent revenuz a paris de saint denis ou il avoient lessié la dite amile , come une femme revenant de saint denis a paris deist que la dite amile estoit guerie et estoit sus ses piez , li diz jehan et raou venanz a saint denis pour veoir la , la troverent en la voie pres de l ourme du lendit , ou ele venoit droite sus ses piez sanz baston et sanz autre ayde . 
et einsi revindrent il avecques li a paris . 
et des donques en apres ele fu saine et hetiee en ces membres jusques a ore , si que ele ne senti riens de la dite maladie . 
et neis la dite amile establie devant les examinateurs , leur notaires presenz et voianz , aloit bien et droit par soi sanz nule ayde et ouvroit et clooit la dite main senestre et drecoit et abessoit le bras senestre tout a sa volente . 
ce cinquantetroisieme miracle est d une femme qui perdi la parole et l oye soudainement , et tout son sens , - int qui fu guerie au tombel saint loys . 
jehenne de meleun , femme alain de paris , de dis e huit ans , comme en un jour de juesdi apres la pasque prochainement trespassee el tens de l inquisicion de cest miracle qui fu fete en l an nostre seigneur mil deus cenz yy yy et yy el mois de jenvier avoient esté trois ans , ele descendist bien matin el celier de la meson ou ele demoroit en la vile de saint denis , por ce que ele veist tonniax de vin qui eu celier estoient que il ne corussent , et comme ele les eust regardez de ca et de la et ele _ vosist issir du celier , ele perdi soudainement la veue , l oye , la parole et tout sens en tout son cors . 
et comme ele eust mis ses piez hors de l uis du celier , par le quel huis len va du celier en l autre meson , ele chei sus un sac ou il avoit ferine , si perdue en touz ses membres que ele ne veoit ne n ooit ne parler ne pooit ne en nule partie de son cors riens du monde ne sentoit . 
et nonporquant jusques a cele heure , el jour et en la nuit qui furent devant et es autres tens , ele avoit esté saine femme et haitiee , bien voiant , bien oiant et bien parlant et en toutes les parties de son cors bien sentant , si comme saine femme . 
et ysabel , adonques chamberiere agnes , tante de la dite jehenne , quant ele la vit einsi gisant sus le sac de farine et que ele ne se movoit ne ne parloit , ele apela en grant haste icele agnes . 
de quoi cele agnes se leva hastivement , et neis son mari qui ensement se gisoit , et vindrent au lieu ou cele jehenne se gesoit et la troverent gisant en tel estat que ele ne se movoit ne ne veoit ne n ooit ne ne parloit ne ne sentoit . 
et estoit en chascune partie de soi ausi froide et ausi roide comme une pierre . 
ne n avoit alaine ne esperit que la dite agnes peust sentir , ja soit ce que ele esprouvast ce , a savoir quanque ele pooit . 
et apeloit : ' jehenne ! 
" mes ele ne respondoit pas . 
et ceus d entour l atouchoient et mouvoient , et nonpourquant len ne veoit que por ce ele se meust ne membre nul que ele eust . 
et ele tenoit ses oilz ouverz , mes ele ne mouvoit les paupieres . 
donc cil qui ilec estoient disoient et creoient que ele fust morte . 
et les diz pierres et agnes ploroient . 
et la dite agnes et autres la porterent en son lit , mes ele ne le sot ne ne senti quant ele fu portee el lit ne comment . 
et comme la dite jehenne eust einsi esté jusques apres nonne , et li dit pierres et pluseurs autres fusent apres li , gisant el lit , ele fu retornee en l autre coste vers une ymage de la benoiete virge marie qui ilec estoit . 
et adonc apercut premierement li diz pierres que la dite jehenne n estoit pas morte , car il sembloit que ele s aydast en aucune chose quant len la tornoit . 
et enpres comme cil pierres et autres qui ilec estoient plorassent , il vit que ele commence a lermoier et a movoir les paupieres et les autres membres petit et petit , et lors fu il certain que ele vivoit , mes en nule maniere ele ne parloit ne la bouche n ouvroit . 
mes apres vespres ele commenca a oir et a veoir , si que ele entendoit cels qui parloient et les veoit et connoissoit , mes en nule maniere ele ne pooit parler ne les denz ouvrir . 
et apres vespres la dite agnes sa tante li ouvri ses denz a un coutel et li mist a force un pou de pomme cuite en sa bouche que ele avala . 
et paroit que la dite jehenne eust la langue mout acourciee et retraite , mes ele sentoit bien la saveur de la pomme endementieresque ele l avaloit , mes ele ne pooit maschier . 
et en cel meesme jour de juesdi , apres vespres , marie de maante , femme guillaume dit l oier , avecques la mere de la dite jehenne qui l estoit venue veoir , ramena a icele a memoire le benoiet saint loys et dist que il fesoit biax miracles et que ele eust a lui son cuer et s intencion . 
et quant la dite jehenne l oy , tout maintenant ele concut en soi grant fiance que le benoiet saint loys la deust delivrer , et se recorda que endementieresque ele estoit sainne , que ele ooit dire que mout de miracles estoient fez au tombel du benoiet saint loys . 
et lors ele joinst ses mains en proiant en son cuer , car ele ne pooit parler , que il li aidast . 
et maintenant la dite jehenne , les mains jointes , regardoit une ymage de la benoiete virge marie . 
et com ele ne peust parler , ele fesoit signes , si com ele pooit , que ele fust menee au tombel du benoiet saint loys . 
mes por ce que il estoit trop tart , ele n i fu pas adonques menee . 
et fu einsi en tout cel jor sanz parler , mes la coleur li estoit revenue es membres , si estoit assez chaude , et mouvoit ses membres . 
et quant ce vint au matin au jour de vendredi ensivant , agnes et marie menerent icele jehenne au tombel du benoiet saint loys , et ala la dite jehenne par soi meesmes sus ses piez , et fu tot cel jour empres le dit tombel entre les autres malades jusques apres vespres , et la dite agnes li fist compaignie . 
mes quant les dites femmes vindrent au matin avecques li au tombel , eles la menerent as reliques , c est a savoir au clou et a la coronne . 
et d iceles reliques dan jehan de vilebaionne , adonques chevecier de l eglise de saint denis , toucha la bouche . 
et en tout cel jour ele ne parloit ne ne pooit parler jusques apres vespres ne metre hors nule voiz ne nul muiement ne nul son par sa bouche ou par sa gorge , ja soit ce que ele s efforcast de ce fere . 
nepourquant ele pooit bien ouvrir les denz et les levres des le soir avantque ele avoit mengié la pomme . 
et quant vespres furent chantees el dit jour de vendredi , ele enclina son chief au tombel et s apuia a celui tombel et ausi comme ravie . 
et nonpourquant il a la dite jehenne que ele veilloit . 
en cele heure ele oy une voiz qui li disoit : ' lieve sus ! 
lieve sus ! 
" et a la tierce fois : ' lieve sus , enfes ! 
" pour la quele chose la dite jehenne fut espoentee de cele voiz que ele oy . 
et com ele fust apuiee son chief au tombel tantque len peust avoir dit une patrenostre ou environ , ele fu toute espertie et se leva par soi seule sus ses piez ausi comme fremissant , et lors fu delivré le lien de sa langue , et appela sa tante que ele creoit qui fust apres li et dist : ' ma dame ! 
ma dame ! 
" et com il l ot reprise la premiere vigueur le dit tombel , ele se torna vers l autel saint denis et joinst ses mains et s agenoilla et rendi graces au benoiet saint loys qui l avoit delivree . 
et comme les vespres fussent chantees et le dit dan jehan alast du cuer au grant autel pour esteindre les cierges et passast par apres la dite jehenne qui se seoit au tombel , il oi icelle jehenne parlant , et disoit : ' ma dame ! 
ma dame ! 
" neporquant ce disoit ele feblement . 
et quant li diz dan jehan s averti de ce il dist : ' qu est ce ? 
tu parles ? 
es tu guerie ? 
" et ele li dist : ' sire , oil . 
" et la dite marie demanda a jehenne comment il li estoit avenu en la recovrance de sa parole et se ele dormoit , et ele respondi que ele ne dormoit pas . 
aincois quant ele estoit apuiee au tombel de sa teste , ele oy une voiz qui li dist : ' lieve toi , lieve toi , de par dieu ! 
" et adonques les diz pierre et agnes quant il oyrent ce , que ele estoit guerie , vindrent a l eglise et la trouverent guerie et bien parlant et bien sagement respondant . 
et pour ce que apres ce les malades estoient mis hors de l eglise , la dite jehenne revint avecques sa mere et avecques la dite agnes a leur meson , bien voiant , bien oiant , bien parlant et bien guerie . 
et en apres , pour si grant benefice qui li estoit donné du benoiet saint loys , ele vint huit jours continuez au tombel , et venoit au matin et estoit ilecques jusques a vespres et menjoit ilecques au disner . 
et einsi la dite jehenne fu touz jors apres saine , bien voiant , bien oiant et bien parlant . 
ne puis la dite maladie ne la prist en nul de ses membres desus diz . 
cest cinquantequatrieme miracle est d une pucele de deus anz et plus qui perdi ses piez et ses jambes ne ne pooit aler , qui fu guerie au tombel saint loys . 
en l an nostre seigneur mil deus cens yy yy et yy entour la feste saint jehan baptiste furent acompliz trente cinc ans que perrete , la fille aelis de lambeel , nee de saint hylaire , demorant en la vile de saint denis , fu nee et entiere en touz ses membres , la quele crut et fu einsi comme autres puceles de son aage et ont acoustumé a estre et a croistre par l espace de deus ans entiers et tant plus com il a de la feste saint jehan baptiste jusques entour la feste saint andri , si que la dite perrete avoit alé par soi saine et hetiee et droite seur ses piez ausi comme font autres enfanz ou autres puceletes de tel aage . 
et comme entour la feste du benoiet saint andri devant dite icele meesme aelis en un jour de mecredi au soir , qui adonques estoit en la vile de saint hylaire , eust mise sa dite fille el lit saine et hetiee en touz ses membres , et ele la levast au matin de son lit et l eust vestue si com ele avoit acoustumé , ele la mist sus ses piez , car ele cuidoit que ele se peust sostenir et aler si com ele avoit acoustumé , mes ele chei tantost a terre . 
et comme la mere la drecast derechief por ce que ele s estast par soi , tout maintenant ensement icele pucele chei comme cele qui ne se pooit soustenir sus les piez ne sus les jambes . 
de quoi la dite aelis apercut des donques que ele estoit empeechiee et perdue en ces membres . 
et en apres lonc tens , com ele fust creue et fust en l aage que ele peust aler droite , ele ne se pooit drecier ne ester sus ses piez . 
aincois quant ele se voloit movoir de lieu a autre , ele ne pooit fors en herchant et en trainant soi as naches . 
et puisque ele fu encorue en la dite maladie , toutes les jointures des naches et des genouz et de ses piez devindrent enflees . 
et einsi fu la dite perrete par sept ans puisque la maladie l ot prise , que onques ne se leva sus ses piez . 
et en apres , quant ele fu plus enforciee , ele se commenca a lever et a aler et a soi sostenir sus ses piez . 
et nonpourquant ele aloit si corve que ele tenoit toz jors sa main senestre sus son pie senestre apres la chevillete de la senestre jambe . 
et einsi ala ele courve par douze anz et plus que ele ne se dreca ne en alant ne en gisant ne en fesant autre chose . 
et fu touz jors en tel estat jusques atant que les os du benoiet saint loys furent aportez en france et enseveliz en l eglise de saint denis . 
et comme len deist communement que miracles estoient fez au tombel d icelui meemes benoiet saint loys , pour la quele chose mout de malades venoient ilecques pour leur delivrance de diverses parties , la dite perrete fu menee au dit tombel apres la feste de penthecouste , et aloit einsi courve que ele tenoit sa main senestre , quant ele aloit , derriere la chevillete de sa jambe senestre , et einsi aloit ele au dit tombel et seoit ilecques entre les autres malades apres le dit tombel par pluseurs jours . 
et comme ele eust ilecques esté el jour de mecredi apres penthecouste toute jour jusques apres vespres , et fust l eure que len donnoit congie as malades et que l eglise estoit close , la dite perrete s en departi et ala a la meson du prestre de l autel saint ypolite qui est en saint denis , ou il avoit une vielle femme qui la connoissoit . 
car ele estoit assez plus pres de l eglise que la meson ou ele avoit geu l autre nuit . 
et el matin du juesdi adonques ensivant la dite perrete revint au tombel et se sist ilecques toute jor avecques les autres malades . 
et donques com ele fust apres l autel aincoisque ele fust guerie , ele apeloit le benoiet saint loys l et grant esperance avoit , et sa mere ensement , que ele deust estre guerie par lui . 
et en cele heure que vespres furent chantees en cel meesmes jour de juesdi , en l eure que les malades devoient aler , la dite aelis , mere de la dite perrete , prist le secot d icele perrete que ele avoit despoillié pour le chaut , et prist ensement sa ceinture , et aloit devant pour fere li voie des autres malades , pour ce que la dite perrete qui aloit a si grant peine peust aler franchement . 
et la dite perrete se leva , et creoit que ele ne peust autrement aler fors einsi com ele avoit acoustumé . 
mes en levant soi ele se senti du tout guerie , si que ele se dreca toute droite sus ses piez . 
et la dite aelis regarda derriere soi et la vit droite . 
et com ele la veist , ele fu toute esbahie et esmerveilliee et rendoit graces a dieu et au benoiet saint loys et as autres sainz . 
et einsi ala la dite perrete par soi sanz baston et sanz autre ayde d omme ne de femme droite seur ses piez jusques au grant autel que ele avironna par pluseurs foiz . 
et lors ala la nouvele par l eglise et par la vile . 
de quoi grand multitude de gent couroit a veoir la . 
mes les portes des treilles qui sont entour l espace ou le dit tombel est furent fermees , que les malades ne fussent apressez . 
mes les genz la veoient bien guerie et alant par soi droite sus ses piez par la dite espace . 
et comme les genz qui ilecques estoient ensemble venuz s en fussent destournez et les portes des treilles fussent ouvertes , la dite perrete se parti de l eglise avec sa mere et ala a la meson du dit prestre bien et droite sus ses piez sanz baston et sanz autre ayde , ou ele jut ensement cele nuit . 
en apres chascun jour tantque nuef jours furent acompliz du premier jour de son venir , ele vint au tombel bien matin et fu ilecques toute jour jusques apres vespres . 
et en apres la dite perrete ala toz jors droite sus ses piez sanz baston et sanz autre ayde . 
et tout soit il einsi que la dite perrete fust mout petite ne ne fust pas si fort comme une autre femme , nonpourquant ele aloit bien droite seur ses piez sanz baston . 

