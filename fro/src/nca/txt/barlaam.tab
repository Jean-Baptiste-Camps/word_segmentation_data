an cel tans que li mostier et les yglises furent conmancié a edifier ou non nostre signor jhesu crist , et que li saint home conmancerent nostre segnor a servir por diverse maniere d ordre monacal , si s espandi et beneuree renommee por totes les parties dou monde ; 
et quant ele se fu tant espandue qu ele fu parvenue tresque ynde , une granz partie des yndieins deguerpirent totes choses terriennes et s anfoyrent es deserz et illec recurent en cors mortels d angres . 
et andementeresque ces choses se tenoient an si bon estat et que li plusor s an aloient es cielz ausi conme an volant de pennes d oysiez , si avint que il out en ynde zz roi qui fu apelez avennir , qui fu moult granz en richece et an puissance , et nobles en batailles , et veincheres de touz ses anemis . 
il estoit enorez par grandesce de cors et par biaute de voult et avoir tant de glore conme nus puoit plus avoir de richesces terrienes et de choses trespassables , mes de touz les biens qui a l arme apartenoient estoit il estranges et sofraitous , quar il estoit paieins et de tout abandenez a cultiver les ydoles . 
si con il vivoit es deliz et es joies terrienes , conme cil qui dou tout estoit abandonez es biens de la presente vie , si n estoit nule riens qui li fausit quant au cors , ne qui sa joie amenusest que soulemant une chose qu il n avoit nul oir . 
iceste soule chose li apetisoit auques sa joie , quar dessierroit estre apelez peres , quar ce ast une chose qui moult plait a riche home . 
tiex estoit rois con vos avez oy , et teil entencion avoit , mes la gloriose conpaignie des crestiens et la benoite essamblee des religious moines estoit mont a cel roi contraire , quar il estoient dou tout abandoné a deu servir et cil au deauble et au delit del monde . 
por cel mistrent cel roi et ses conmandemanz a non chaloir et ne penserent forque a la velunte nostre segnor jhesu cript an cu amor il avoient mise tote lor entencion et en cu non il desserroient la mort terriene por aquerre la pardurauble joie . 
lors si conmencierent mont hardiemant a proioichier lou non nostre segnor a tot lou puple , et lor enseignerent a despire les richesces terrienes por aquerre la vie pardurauble . 
une grant partie dou puple et li auquant crurent des gentis homes et des segnors quant il orent oyr recorder et cogneue la defaillant nature de totes terrienes choses et le parmeinnance de la vie des ciels , si deguerpirent les tenebres por antrer en lumiere et devindrent li uns moyne et li autre hermite por les forez et por les desserps . 
quant li roys avennir oit ces novelles , si fu si enbrasez d ire et de mautelent que il fit crier por tote sa terre que en queque leu que len troveroit crestiein , qu il fust contreinz a renoier la foy jhesu cript . 
et por ce que cil qui a la foy nostre segnor s estoient pris ne n estoient mie legier a departir , si lor fit faire les plus cruers tormenz qu i pout porpenser , et auteux tormanz com il facoit es cretieins mandoit il par ses letres a touz les princes et les duys et les hauz homes de sa terre qu il lor feissent ancor plus griez se il pouoient . 
nommeemant contre les moynes emprist il teil guerre qu i n estoit nus qui tote la meniere an seust reconter . 
por ces choses fu tant seinte crestientez commeue que li auquant qui ne porent sofrir les granz tormenz obeirent a ces desleaus conmandemanz . 
li autre se repostrent es monteignes et es forez , non mie por ce qu il dotassent les tormanz , mes por une divine dispensatiom des maistre de seinte yglise lou fasoient . 
mes li religious moyne qui hardemment amoient nostre segnor vindrent devant le roy et le repristrent mont hardiemant de sa desleaute et receurent moult liement totes les maniere de tormanz qu il lor pout faire por plus tot venir a la parfete joie qu il tant dessierroient . 
en icel tens que ynde fu an si grant oculte cheu que li feaul nostre segnor i furent de totes parz deboté et que li menistre de felonie an orent ja tant ociz que la terre ne fu mie soulemant teinte del sanc des sacrifices mes li airs meymes corrumpuz , si avint que un hauz hons de la terre le roy avennir qui passoit toz les autres hauz homes de grandesce , de biaute , et de force , quant il vist la grant desleaute le roy qui si destrusoit le bien et essaucoit lou maul , si se pansai qu il fasoit mauvais demorer en sa conpaignie a cex qui sauver se voloient . 
lor prist congie au monde et a sa vainne gloire et es deliz temporeux et s en ala es desserz et se rendi en une conpaignie de moynes , et iluec abandona son cuer et son cors au servise nostre segnor faire en geunes , en vigiles , et en orisons , et en autres penitances por qu il espurerai s arme de la tenebrour de pechie et enluminerai de la celestiaul clarte . 
quant li roys , qui moult l avoit amé et tenu en grant chierte , sout ces choses , si fu moult queroceux en son cuer de ce qu il avoit si bom ami perdu , et si fu assez plus espris d ire et de mautelant vers les crestiens qu il n avoit devant esté , et si lou fist tant querre por les monteignes et por les desserz que cil qui l aloient querre lou troverent et amenerent devant le roy . 
et quant li roys le vist ansinc povre et en si aspre vestuere celu qui jadis souloit estre vestuz de si riche robe , s en fu et tristes et irez . 
et li dit : " hay , fous et hors del senc , tu qui estoies si riches et si resplandissenz et premereins an mon regne , por quoi es tu cele hautesce changie a si grant povrete et a si grant vilte qui n as mie seulement mise en obli l amor que j avoie en toy , eins t as esdreciez contre nature meymes si que tu as mis a non chalor famme et anfanz et paranz et amis ? 
por quoi es tu ce fait ? 
que cudes tu gueheinnier an ceu que tu as deguerpie la creance de nos dex et l amor amis por ne sa quel jhesu et an ce que tu es laissies totes les richescez terrienes et la joie de ceste tres douce vie por ceste despite conversation ? 
" quant li serganz nostre segnor out ces choses oyes , si li respondi moult hardiement et a mont lie chiere et dist : " roys , se tu velz de moi oyr raison , il quovient que tu ostex de ton pretoire tes anemis et lors te respondrai de totes les choses que tu me vodras demander , quar ja tant com il i soient , je ne te respondrai a chose que me voilles demander se tu ne voilz ce fere . 
se me puez tormanter et occire et fere de moi ta velunte , quar mes mestres dist : li mundes ast crucifiez a moi et je a mon deu . 
" atant li demanda li roys qui estient cil anemi qui li covenoit a oster de son pretoire . 
li seinz honz li respondi : " c est ire et quovetise , quar ces yy choses furent au conmancemant fete avoc nature et por ce qu eles sunt naturex , covient il que chascuns les ait . 
et qui selonc nature useroit de ces yy choses si comme li bonhomme esperitel en usent , eles ne li nuiroient mie point , quar il ont covoitise de bien et ire de maul et ces yy chose s acordent bien ansanble . 
mes a vos , qui ne vivez selon l esperist mes del tout selonc la char , ne font eles se vivre non , qu a l une ne s acorde pas a l autre ; 
einz sont en vos si contraires que ce meismes que l une fest , l autre defet . 
et ce pouez vous apertement veoir , quar covoitise cuevre et esmuet an vos deliz , et ire le destruit . 
por ceste contrariete que ele ont an vos , vos sont eles enemies et ne vos font se maul non . 
or oste donc de toi ces yy anemis , et an liu de ces yy amoine avant prudance et droit . 
quar je te di se tu en ostes ire et covoitise et metes avant prudence et droit , je te dirai veraiemant toutes les choses que tu me demanderas . 
" lors li dit li roys : " saiches que je obeirai a ta velunte , quar je deguerpirai covoitise et ire et metrai avant prudence et droit . 
or me di seuremant don si grant errors te vient que tu aimes mialz les choses qui sont que veinne esperance que celes qu em tient es mains et vos es eaulz . 
" li seinz hermites li respondi et dit : " roys , se tu me demandes le conmancemant por quoi je despis les choses temporex et me suis del tout abandonez es celestiex , or escoutez . 
jadis quant ge estoie jeunes , si oi une parole moult bone et mont profitauble ; 
si plenta si fermemant an mon cuers la memoire de la divine semance que onques puis n am pout estre ostee si qu ele i est si anracinee et creue qu ele porte an moi teil frust conme tu pues veoir . 
or te dira quele est la vertuz de cele parole fu . 
il samble , ce dit , aus fox qu am doie despire les chose qui sont ausint comme s eles ne fusent mie , et celes qui ne sont mie garder et aquerre et ausi comme s eles fusent . 
roys , saiches de voir que nus qui n ait essaié le doucor des choses qui sont , ne puet quenoistre le nature des choses qui ne sont mie ; 
et cil qui n es conoit , conment les despirai il ? 
ces choses qui sont apelai le divine parole les choses parduraubles et neant changaubles , et les choses qui ne sont mie apela ele la presente vie et les delices et les decivant esperite de cest monde . 
dex , quex choses ! 
hay ! 
las , roys , li tiens cuers est maulemant anvironez ; 
li miens cuers meismes en ai esté anvironez auchune foiz , mes deu merci , le vertuz de la parole que je t ai dite surmontai si l arme de moi que onques puis ne fu eure qu ele ne l esmeust a eslire de yy voies la plus drote et la melor . 
mes totes voies contrestrut une grant piece li fes de pechie a ma pansee , quar li pechie me tenoient en chaitivoison et menoient lie de l atalantemant des presantes choses ausi conme de liains de fers . 
mes quant li plout a la bonte et a la debonairete nostre segnor que il me delivrast de cele chetivete , si me conforta ma pansee por veintre la loy de pechie et ne ovri mes eulx que je coneuse bien de maul . 
lors esgarda et vi que totes presantes choses ne sunt que vanitez et tormanz despire si conme li tres saiges salemonz dit en ses sarmonz . 
et lors fu faiz salemons la coverture de pechie ostee de mon cuer , et la vertuz de la terre qui de la corporel cresse estoit seurmise a m ame fu degastee , et lors conui a quoi je fu faiz et qu il me covient monter a mon feseur por les euvres de ses conmandemanz . 
roys , quant ge fu venuz a cele veraie conoisence , si deguerpi totes choses terrienes et ensinc vi mon segnor jhesu crist a qui ge rent graces et merci de ce qu i m ai geté de lac de misere - c est de la poeste au tres cruel prince de tenebres et de ce siecle et de ce qu il m ai ensegné la droite voie por cui je pourai en cest chaitif de cors uuser conversation d angre . 
et si te di que je ne sa riens apeler fors celu bien qui veraiemant est biens dun tu , tres chaitis roys , es desjoint et dessevrez . 
et por ce t avons nos deguerpi et sumes departi de ta compaignie que tu trabuchees en si aperte perdition que nos por aventure n i alesiens avec toi el monde tant perdimes nos de nostre tens , car nos ne feimes nule riens qui fust au profist de nos armes . 
et por ce que tu nos bees a tolir lou principel bien de touz autres biens et nos velz faire deu a renoier que touz li mondes doit tenir a greignor domaige qui puisse avenir , et por ce nos premez tu henours et richesce . 
commant ge puis dire en nule guise que tu aies point de conoissance de bien en toi qui faiz comparoison antre l amor de deu et l amor d ome et la gloire de ciel et la gloire de monde ? 
tant comme tu soies en ceste deleaute , commant porieins nos avec toi boivre ne maingier ? 
donc nos vient il mielz renoier paranz et amis , et fammes et anfanz , et quanque nos avons , car nos voions bien que tu es moult noirs a celu qui fist toi et totes bhoses de neant . 
ce est li verais dex qui fist le ciel et la terre por sa parole et qui forma home a ses propres meins et lou fist roy de totes les choses qui sont et li donai si real siege qui lou mist au paradis . 
mes li deables lou decust por le delit de malvaise covoitise , et por ce perdi nostre premereins peres les granz richesces que dex li avoit donees , car cil qui devant avoit tant esté amez et enorez de deu devint si tres chetis que encores en deust touz li mondes plorer . 
mes li veraix dex que nos avoit criez et formez devint por nos hons en terre et sofri por nos pechiez mort en la croiz , et nos remenai par sa misericorde lai don nos estions chau por inobedience , et nos fist encores dignes de gregnor enor que nos n avions devant esté . 
hay ! 
roy , cil qui si grant bonte nos fist es tu deguerpi , car tu es pleins de si grant desvierie que tu apeles de les ydoles de fust ou de pierre ? 
et n es mie tant seulement achoison de ton dampnemant , einz moines touz ces a dampnation qui obeissent a tes commendemanz . 
" mes je voil bien que tu saiches que moi n i menras tu pas que je n obeirai mie a toi , ne n avre compaignie tant conme tu soies en ceste desleaute nes se tu me devoies faire devorer a bestes savaiges ou ocirre por autre torment , car je ne doust point la mort conme cil qui bien conoit la vanite de cest siecle , quar quel chose il ai profitables ? 
certes nule riens , einz n i a se chaitivete non et douleur . 
quar a la liesce de choses terrienes est essamblee tote dolors , quar lor richesces si sunt si soufraitouses et lor autesces la tres grant subjection . 
et qui poroit touz les maus reconter nequedam mes devins les ensegne por asez cointes paroles qu il dist : touz li mondes , ce dist , est malvais , car totes les choses qui sont ou monde sont covoitise de la char , et cil qui fait la velunte de deu vivrai pardurablement . 
roys , por la velunte de deu plus parfectement aemplir hai je deguerpi totes terrienes choses et me suis acompeigniez a tex qui deu aimment et font sa velunte . 
ces tien ge a paranz et a freres et a amis , et me suis eloigniez de ces qui jadis furent mi ami . 
je ne di mie que je n amasse mont lor compaignie par si qu i servisent lou criatour , mes puesqu il ne lou veilent servir , je voil mielz qu il se perdent senz moi qu avoc moi . 
" quant li seins hons out ces choses dites , si fu li roys si escommeuz d ire et de maultalant qu il eust grant telant de lu tormanter ; 
si ne laisast por enor et por la nobilite ou il l avoit veu . 
lors si li dist : " hay ! 
las , chatis , en tant de manieres t es ores jugiez qui guarde voudroit pandre a toutes tes foles paroles , mes espoir tu es en ceste desverie cheuz por aucune aventure que ge ne sa mie , car il semble que tu aies la langue agusie por moi contralier et faire entendre ces fables veinnes et malvaises . 
mes se je n euse au conmencemant de ta raison promis que ge esteroie de moi ire , je te feisse orandroit aardoir ; 
mes puesque ensint est que je t ai outroié , il me covient ores soffrir t anvaie et por ce meismes que je t ai tant amé cai en erriers . 
mes or t an fu de ma terre si que ge mes ne te voie , car se tu es jemes trovez , ge te ferai morir de male mort . 
atant s an ala li seinz hons el desser mont tristes de ce qu il n evoit soufert . 
et encore soufrit il chascun jor martyre en sa consciance contre les poestes et les princes de tenebres . 
et por ces choses fu li roys plus querociez vers les crestieins , nomeemant vers les moynes qu il n evoit onques mes esté et plus en fist enorer les ydoles et les evesquex des tamples . 
ansint comme li roys estoit en ceste error et en ceste nicite , si avint qu il out zz tres biaul fil si que tu cil qui lo voioient disoient que onques n avoient veu si bel anfant ne si plesant . 
li roys an out teil joie qu il li estoit bien avis que riens ne pouroit quoroucier . 
et fist l anfant apeler josaphat , et puis s en alai au tample des ydoles pour sacrifier comme cil qui ne quenoissoit mie celu qui l anfant li avoit doné a qui il deust offrir sacrifice esperitel . 
einz entandi les merciz as ymages sordes et mues et commandai que tu cil de sa terre venissent sacrifier as deux . 
por la joie de l anfant , il fist asambler si grant pueple qu il n en estoit nus nonbrer qui tuit aporterent diverses manieres de sacrefices : li uns toriaus , li autres moutons , chascuns selonc ce qu il estoit . 
quant il orent tuist sacrificé , et la corz que li roys avoist tenue mont grant dust departir , si n i out onques ne haut ne bas , ne petit ne grant , que li roys li donast biaul don a chascun selonc ce qu il estoit . 
entre les autres qui a cele feste avoient esté , si avoir antor yy clerz qui tuit savoient d astronomie , et li roys vint a eus et lor conmanda et pria que chascuns deist son avis de l enfant qui nez estoit : quex hons il seroit et quel vie il manroit . 
quant chascuns out ancerchié ce qu il an pout savoir por force d astronomie , si vindrent au roy ; 
si li distrent que li anfes qui nez estoit seroit granz an richesces et em poissance et qu il trespasseroit touz les roys qui devant lui avoient esté . 
li uns des astronomieins , li plus saiges de touz , dist au roy : " si comme force d astronomie et li cours des estoiles m ensegne , li anfes qui nez ne serai mie an ton regne mes en un autre tant melor dou tuen que nus ne pouroit deviser . 
et si cust bien qu il recevrai cele religion des crestieins que tu as touz jors tant haye . 
" ices choses dist li astronomieins au roy ausi conme fist jadis balaam non mie por veraie astronomie mes la veluntez de nostre segnor , qui ansint demostre por ses adversaires meinz biens qui sunt a avenir por cou que li maulvaix aient moins d escusation de ce qu il ne font lou bien puisqu il meisme lou profecient . 
de ces paroles meismes fu li roys mont quorociez et mont tristes , et , por la paour qu il an n out , fist dehors cele cite fere un mont riche pelais et i fist faire chembres mout beles , et ileques fist metre l enfant et norir . 
et quant il sout aler et paler et entendre , si li bailla ministres et serganz por lui garder et servir et si lor conmanda , si chier con il avoient lor cors , qu il gardesient l anfant si pres qu il n oist ja , ne ne veist an cest siecle chose que corocier lou peust , et qu il n oist ja parler de mort , ne de vielle , ne de maladie , ne povrete , ne d autre chose qui sa joie et sa liesce terrienne li peust amenusier , et qu il li meissent au devant totes choses plaisanz et delitaubles si que par ce perdist le pansee des choses qui sont a avenir . 
et suer totes autres choses lor commandai qu il n oist del non jhesu christ parler , car de ce estoit il plus en doute que d autres choses por tant que li astronomieins l en avoit dist . 
et si conmandai ancores li roys que se aucuns des sergans cheoit en nule maniere de maladie que cil an fut lors ostez et que uns autres seins et haistiez i fust remis en son leu por ce que a josaphat ne fust le vanitez de ceste fraille vie descoverte . 
ensint ordenai li roys a fere , quar li veanz ne veoit pas , ne li oianz n entendoit mie . 
apres ces choses oy li roys parler de crestiains qui estoient an sa terre don il cudai qu il n i eust nul remes . 
si les fit touz destruire et occirre a son pouoir , et si anvoia ses letres a touz ses bailliz de sa terre et si conmanda que tote sa terre fust dedanz les yy jorz qu il avoient ses letres veues fust delivree de touz les crestiains , et s il i trovoit nul apres ces yy jorz qu il fust lors occis et ars . 
antre ces choses avint une avanture por quoi li roys fu plus corrouciez vers les crestieins qu il n avoit onques mes esté , car li uns de ses barons , cil qui plus estoit amez et privez de lui , amoit et doutoit nostre segnor jhesu crist et mont dessieroit a faire ses conmandemanz , mes quovertemant le facoit por la paour del roy . 
il avint que li roys ala un jor en bois chacier et menai avoc lui ses chaceors et ce prodome don ge vos ai parlé . 
si comme cil prodome estoit por la velunte nostre segnor departiz de sa compaignie et chevauchoit touz sous par lou bois , si trovai en l espox de la forest un povre home gisant que une beste avoit blecié el pie . 
quant cil povres hons vist celu passer por devant luy , si li priai por deu qu il s arestat , et qu il eust merci de lui et pitie de sa messaise , et qu il lou portast an sa maison . 
et si li dist que bien seust il que s il le fasoit , l en avendroit ancore . 
li prodons li respondi : " ge te manrai an ta maison , et si te troueverai ce que mestiers te serai . 
mes or me di quel biens me pouroit venir de toi . 
" li pouvres li respondi et dist : " je suis uns hons mires de paroles , quar s aucuins estoit tristes , ou mellés , ou corociez a son segnor por aucune mauvaise parole , ge sap veraie medecine por lui garir . 
" li prodons tint tout ce ausi conme a trufe , mes por l amor de deu menai ce pouvre home an sa maison et prist de lui mont grant conroi et li trovai quanque mestiers li fu . 
ne demorai gaires apres ces choses que li mauvaix anvious de l ostel le roy qui mont avoient grant anvie suer ce prodome vindrent au roy et si li distrent : " sire , cil cu vos avez si grant henor portee et cele amor mostree n ai mie seulemant despité l amor de vos , eins despist avoc le cultivement de nos dex et tient la foi et la creance des crestieins . 
por quoi il anvandrai ancores mont grant maux a nostre regne , quar il irai decevant lou pueple et le faist consentir a la desleaute . 
et se vos volez esprover se ce ast voirs , si l apelez a consoil et si li dites que vos volez deguerpi la creance de nos dex et devenir crestieins et pandre l abit de l ordre monial que vos avez toz jors tant hay ausi comme se vos vos repantiez de maul que vos lor avez fait . 
an ceste maniere l essaiez , si ourez qu i vos respondrai . 
" li traitor qui ces choses contoient au roy conoissoient si bien lou loiaul cuer dou prodome qu il savoient bien que lorsque li roys li avroit ces choses dites que il donroit le mellor conseil qu il pouroit : ce seroit qu il menast son bon conmancemant a fin et qu il ne laissast son proposemant decheoir . 
et penserent que li roys les tandroit a voir disanz , mes li roys n estoit mie en doute que cil prodons ne l amast de bon cuer tant comme il pouoit et savoit , et por ce tint il tot a fausete et a manconge ce que cil li conterent . 
mes por lor desleaute se pansa qu il l esairoit si conme il li avoient loué . 
don il avint qu il apelai celui a conseil et li dist : " hea , doulz amis , donc ne te sovient il des maus que ge ai fait meinte foiz as religious moines et es autres crestieins ? 
se voil bien que tu saiges que je m an repant de bon cuer et que je bee a recevoir la loy que li crestiein prooichent , quar tu meismes sez bien que quant lan ai tant vescu en cest siecle , se covient il a morir et que valent donc les aises ne les richesces terrienes ? 
puisqu il covient tot a perdre a un cop sanz recovrer , et j ai bien oi dire que la plus droite voie d aler au verai deu por guaheinnier la vie pardurable si est renoier totes les choses terriennes et amer de tout son cuer les celestiaux . 
or te dirai que ge ferai : se devendra crestieins et laira totes richesces et la fause enour terrienne et crerai les seins hermites et les moynes que j ai meintes foiz tormantez et a tort et me rendrai a lor ordre et iloc servirai deu par nust et par jor . 
or me dit par la foi que tu me doiz quel conseil tu me dones sans mentir . 
se me sui venuz a toi conseillier de ceste chose comme a celu cu je conois au plus leaul de ma terre . 
" quant cil prodons out ces choses escoutees , si li respondi mont simplemant conme cil qui n entandi pas la traison reposte et dist en plorant : " roys , tu puisses vivre parduraublement . 
tu es trové bon conseil et profitauble , quar encor soit li regnes des ciels gries a trover , si le doit chascuns querre de tout son pouer , car cil qui le quiert le trouve . 
se te di que la gloire terrienne ancore delice ele un pou en ceste vie , si fest ele bien a despire , quar quant en la cude miauz tenir , si faut ; 
et tant pou con ele esleesce en ceste vie , vant ele chier qu il en covient sofrir apres yy plus de messaise que len ai eu d aise . 
si bien ne sont que un pou d ombre qui perist ausi conme fest la trace de la nef por la mer ou de l oisel qui vole por l air . 
mes l esperance que li crestien ont en choses qui sont a avenir est ferme et estauble ; 
encore est ele de tribulation el monde . 
mes de ce ne puet il chaloir , quar la joie de ceste vie ne trouverai en l autre que poine et tormant sanz fin ; 
la doucors en est temporex et la poine pardurable . 
roys , or n i ai donc que de toi fermemant tenir en ta bone velunte , quar bien saiches que c est li biens de touz autres biens et li seuz de touz savoir changier les biens terrieins aus biens pardurables . 
puisque li roys ost ces choses oyes , si fu mont corrociez , mes il celai au mielz qu il poust s ire sam plus demander ne plus respondre . 
li prodons fu saiges et de soutif engin et quant il vit le roy si amati , si sout bien que ne li avoit mesdit que par lui essaier por aucune traison . 
atant s en retorna en sa maison mont dolenz et se porpansai conmant il pouroit son segnor rapaier et avoir s amor . 
si conme il se gisoit en son lit mornex et pansis , si li sovint de l ome qui avoit lou maul el pie . 
et le fist a soi venir et li dist : " te sovient il que tu me deis que tu estoies mires de paroles et se nus estoit corrociez ne meslés vers son segnor por mauvaise parole que tu savoies bone medicine por lui guerir ? 
" cil respondi : " oil , il me sovient bien et se tu en as mestier , je te moustrerai bien ce que je sap . 
" lors li conta li prodons tout son erremant . 
et quant cil out tout escouté , si li dist : " je voil bien que tu saiches que li roys ai mauvaise sospicion vers toi et por toi essaier te dist ce qu il te dist . 
or te lieve et te fai bien reoignier et rare , et si lese ta riche robe et veste une haire , et si tost conme il sera , lors si t an va au roy . 
et quant il te demanderai que cil habit senefie , se li responderas : roys por ce que tu me deis ier , voiz je suis aparoillier por toi sevre et aler , apres toi lai ou tu bees a aler quar ancor soient les richesces plesanz et aimaubles , onques ne m aviegne que je an eusse sanz toi . 
et ancor soit la voie que doiz aler gries et aspre ; 
si te di je que le vie serai avoc toi legiere et amaiauble , car ausint conme j ai esté tes conpainz des biens de ceste vie , ausi serai ge tes compainz des maux par ce que ge soie avoc toi tes conpainz des biens qui sont a avenir . 
" li prodons don vos ai parlé lou fist selonc le conseil a l ome malaide . 
et quant li roys out ces choses veues et oies , si fu touz esbayz et entandi la veraie amitie que li prodons avoit a lui . 
lors primes tint il tout a neant et a manconge ce que li anviaux l en avoient dist . 
et ama le prodome et enorai et plus se fiai an lui qu il n avoit fait devant . 
mes as moynes et as crestieins se corrocai il plus que devant que cil anseignement estoient de cex qui ne beent forsque oster les gens des biens terriens por une neant certainne esperance qui n est fors ausi conme songes . 
puis avint si con li roys ala derechies chacier qu il trovai en la forest yy moynes que il fist prandre et mener devant soi et les reguardai si fieremant qu il sembloit que estanceles de feu li exessient de euz et lor dist : " desleaul enchanteor , donc n avez vous oy que mi prevost ont fait crier por tote ma terre que nus de vostre suite fust trovez qu il ne fust ars et destruz ? 
" li yy moyne respondirent : " voiz , nos en alons selonc ton conmendemant de ton reaume , mes nos avons mont a aler , si avons paor que nos ne morisons de fein . 
" por ce si estoient ci ilequex torné por aaster a meingier . 
et li roys lor dist : " nuns qui est paor de la mort ne doit metre conroi en son meingier . 
" li moyne responderent : " ha , roys , tu as trop bien dist que nus qui ast paour de la mort ne doit panser forsque il puisse la mort eschaper . 
mes qui sont cil se cil non qui sont dou tout abandoné aus choses terriennes et ne penssent an l autre siecle nul bien etrover et por ce doutent la mort ? 
ce ne sommes nos mie , quar mont ai grant tens passé que nos avons enhay le monde et totes choses qui del monde sont por amor de jhesu crist . 
et por ce ne dotons nos la mort , ne n amons les presantes choses , mes tant seulemant dessierrons les biens qui son a venir . 
la morz que vos faites nos moine a vie pardurable et por ce l amons nos plus que nos ne la doutons : " lors les cudai li roys prendre a la briche et lor dist : " que est ce que vos dites ? 
donc ne me deistes vos ore que vos en alez por ce que ge avoie commandé ? 
et puisque vos ne doutez la mort , porquoi vos anfuez vos donc ? 
il semble que vos aiez manti et que ce que vos avez dit ne poist estre . 
" li moyne respondirent : " nos volons bien que tu saiches que nos ne nos anfuons mie por la mort don tu nos menasces mes por ce que nos avons pitie de toi et paour avons que nos soiens achoisené por ton dampnement . 
onques n eumes an panse de foir por la mort ne por paour de tes menasces . 
" atant fu li roys si corrociez qu il conmanda qu il fusent ars , et il si furent si que par feu vindrent a corone de martyre . 
lors fit li roys crier por tote sa terre que an queque lue que len trovast un de teil maniere d ordre qu il fusent occis sans aresnier . 
dont il avint que li saint moyne nostre segnor furent si destrust qu em ni trovast nul an tote la terre lou roy se ce ne fust auscons qui se tapissent en cavex ou en fosse souz terre . 
entre ces choses josaphat , li filz lou roy don nos vos avons parlé conmant il issi d anfance , fu si apris de la clergie as persiens et es ethiopiens qu il ne resplendissoit mie moins de coraige que de cors , quar il estoit saiges et apercevanz en touz biens qu il oposoit senz mestre meisme des naturex questions si qu il se mervoilloient de son engin , et li roys ses peres s esbeyssot touz de sa grace . 
et por ce qu il le vit si apercevant , desfandi il derechief a ceaux qui le guardoient qu il n oist ja parler de morz ne d autre chose qui duel ne tristesce engendrast , quar il avoit paour que s il oist parler ne des autres chaitivetez de cest siecle , qu il ne l eust an despist et qu il ne meist son cuer a porchacier la vie pardurable . 
mes por quoi fist il ce ? 
conmant poroit la mort estre celee a humene nature , nomeemant a celu qui avoit le cuer acené de toutes manieres de bon entendemant ? 
li damoysiaux se porpensai por quoi on l avoit anserré illec et qu em ne laisoit nelu venir a lui . 
et bien soust que ce fasoit on por lou conmandemant son pere , ne il ne l ossai a son pere demander , quar il savoit que ses peres ne feroit a son esciant rien qui fust contre son profist , et d autre part il se pansoit bien que si lou demandast son pere qu i ne lou diroit mie la verite . 
por ce se porpensa qu i le prendroit d autru que de son pere . 
un jor vint a une de ses gardes , a celuy qu il tenoit a plus leaul e a plus debonere de touz les autres , et li demandai por quoi ses peres l avoit enclox dedenz ses murs et si li dist bien que s il an recognoissoit la verite , il l ameroi suer toz les autres sergenz a touz jorz mais . 
li sergenz qui estoit saiges et apercevanz cognoissoit bien le cler engin de l anfant et bien savoist que s il ne l an disoit la verite que li enfes la prendroit d autru que de lui . 
et por ce que malx ne l en avenist en auscun tens , li conta toust mout a mout la presontion de son pere qu il fasoit as crestieins , nomeemant as seinz hermites et aus moynes et conmant il les avoit chaciez de sa terre . 
puis li conta ce que li astronomien avoient dist de lui en sa nativite et que por ce l avoit ses peres ilequex mis qu il n oist ne veist nules des tristesces del monde et qu il n oyst parler les crestieins . 
quant josaphat out ces choses oyes , si ne li enquist plus a cele foiz , mes mont fu ses cuers esmeuz de ce que cil li avoist dit et la grace del seint esperit li commancai a ovrir les ielz del cuer si qu il parvint a la cognoissance de son faceour en la maniere que je vos dirai . 
si comme ses peres l estoit zz jor venuz veoir comme cil qui moult l amoit , si li dit josaphat : " biaux tres doulz peres , une chose vos ai a demander don ge sui nuit et jor en pansence et an tristesce . 
" quant ses peres oy ce , si fu touz esbayz et li dit : " hay , tres doulz filz , di moi de quoi tu es en tristesce et ge te metrai meintenant en joie . 
" josaphat li dit : " mont me mervoil por quoi vos m avez enserré dedens ces murs et n i laissiez nelu venir ne aler qui compaignie me face . 
" et li roys li dist : " biaux filz , se ne voil que tu oies rien qui corrocier te puist , ains voil que tu sois tout ades en joie et en leesce . 
" josaphat li respondi : " sire , bien saichiez qu am ceste maniere ne vis je mie en joie ne an liesce , ains suis en grant mesaise de cuer que ge en per le boivre et le mengier , quar li graindres dessierriex que j aie c est de veoir ces choses qui sont dehors ces portes . 
sire , por ce , se vos volez que je ne muire de duel et de mesaise , si conmandez que je voise lai ou ge vodrai por ce que ma delors soit alegee por voioir les choses que ge onquex ne vis . 
" li roys , qui de ces choses fu corrociez , se pansai que s il ne li outroioist sa velunte qu il li feroit achoison de son maul et de son enui et li dit : " biaux filz , ge ferai tote ta velunte . 
" atant li fist li roys baillier chevaus et conpeignie a grant plante et conmandai qu il alast lai ou il vodrai , mes bien desfendi a ses maistres qu il gardassent , si chier comme il avoient son cors , qu il ne laissesant ja veoir son fil chose qui corrocier le peust . 
et an queques liu qu il aulast qu il eust tout ades les harpes et les vieles devant lui et les chenteours por ce que sa pensee fust si a ces deliz abandonee qu il ne li sovenist de la chaitivete de ceste vie . 
il avint zz jor si comme josaphat s estoit alez jouer qu il encontrai yy homes don li uns estoit mesiax et li autres avugles . 
et lorsqu il les vist , s an fu moult tristes an son cuer et dist a caux qui avec lui estoient : " qui sunt cist qui sunt si hydous a regarder ? 
" cil qui ne li porent celer li distrent : " ce sunt yy home qui ont une maniere de maladie qui avient as gens de malvaise conplexion de cors . 
" et josaphat lor dit : " avienent ces maladies a toz hommes ? 
" il li respondirent : " nenil , mes a uns qui sunt malades por habundances de malvaises humours . 
" et josaphat lor dist : " puisque ces choses n avienent a toz homes , poist on donques conoistre aux quex ces maladies doivent avenir ? 
" cil li respondirent : " ce est une chose qui afiert aux dex neant mortex . 
" atant lor lessai josaphat a demander , mes mont fu triste de ce qu il avoit veu et tant i pensai nuit et jor qu i devint touz paules . 
mes ne demorai guaires apres ces choses si comme il raloit derechief jouer , si avint qu il trova zz home si vuel qu il avoit tote la face froncie et estost corbes et touz chenuz et sans dent , ne ne pouoit a poines parler . 
quant josaphat lou vist , se se trest mont pres de lui comme cil qui mont dessieroit a savoir quel mervoille c estoit . 
et cil qui avec lui estoient li distrent : " cil que tu voiz ci est uns hons si vuielz que si membre li sunt tuit failli por viellesce si qu il n a mais en soi point de vertu et parest venuz a tel chaitivete com tu poiz veoir . 
" et josaphat lor dist : " a quel fin vendrai cist ? 
" cil respondirent : " il n atant mes que la mort . 
" et josaphat lor dist : " seront tuit li autre home ansint mal bailli ? 
" il li respondirent : " se la mort ne se devancest , il ne peust estre en nule maniere que tuist li home ne viegnent a ceste esproive . 
" et josaphat lor dit : " or me dites an quanz ans en vient an ceste chaitivete et s il est nul arz par quoi en la puist eschaper . 
" il li respondirent : " en yy anz ou en yy vienent li home a ceste vellesce et puis se muirent , ne autrement ne puet avenir , quar la mort ne puet nuns eschiver . 
" quant josaphat out ces choses oyes , si sospirai moult dou cuer et dist a soi meisme : " ore a primes conois je bien que ceste vie est maulvaise et commant puet nuns estre aseur en ceste siecle puisqu il covient que chascuns muire et non mie seulemant en ta vellesce , eins est si comme cil me dient chascun jor en peril de mort ausi li juenes comme li vuez . 
" puis cele oiure en avant ne poust josaphat oblier la mort , mes dou toust adies quant en le semonoit de nule joie faire , si disoit a soi meisme : " donc ne morrai ge ? 
et qui avrai remanbrance de moi apres la mort puisque li tens mest totes choses en obli et puisqu il covient que ge muire , est il nule autre vie ne nuns autres siecles ou ge puisse aler ? 
" tant pensoit a ces choses qu il en estoit touz paules , mes quant il venoit devant son pere si se fasoit liez et haitiez qu i ne voloit mie a som pere sa pensee descovrir et mont vosist trover aucun qui aucune bone parole li deist por sa tristesce amenusier et demandoit sovant a son devant dist sergant s i seust nul qui l an peust conseillier de sa messaise . 
et cil li dist qu il n an savoit nul en tote la terre , quar ses peres avoit destruz et essiliez les moynes et les hermites qui de ces choses souloient proichier . 
de ce fu josaphat moult tristes ; 
si resenblai l ome qui avoit son tressor perdu et qui avoit mis tote sa pensee au reporchacier . 
endemantresqu il fu en cele tristesce et en cele delor , si en oust pitie celu qui le fist et lou conseillai en ceste maniere . 
en icel tens avint qu il out zz moyne en la terre de sennaar si aorné de bones morz et de nete vie qu il estoit parvenuz a la soveraine perfection de tote ordre monial . 
se ne vos ai or pas a dire qu il fu ne don il vint , mes il avoit nun balaam et servoit nostre segnor en une cele en la terre de sennaar . 
lorsque il sout la divine revelation l estre josaphat , si issi de son hermitage et descendi au siecle , et quant il fu vestuz del seculer abit , si se mist en mer por venir en ynde . 
et tant esploita qu il vint en la cite ou josaphat avoit son pelais et fist semblant qu il fust marcheanz . 
il demorai longemant en icele cite et enquist mont de l afere josaphat et de touz caux qui le servoient . 
et quant il out apris que li devant diz sergens estoient plus privez de josaphat que nus des autres , si fist tant qu il parlai a lui priveemant et li dist : " biaux doulz amis , je vuel que tu saiches que ge sui zz marcheanz et si sui venuz de mont loing et ai aportee une preciouse pierre si bone que nus ne vist onques ne la mostra nelui . 
et ge me suis descoverz vers toy por ce que ge te conois a saige . 
se te pri que tu me moynes au fil le roy ; 
si la li donrai , quar ge te di qu il n est nule richesce en terre qui la vaille , quar ele rent aus avulglex lor veue , et aux muz la parole , et as melades sente , et as fox sen et savoir , et si enchace les deaubles . 
et abondance de totes maniere de bien done largemant a caux qui l ont . 
" li sergenz li respondi : " tu resembles home de bon afere a la chiere et as paroles de grenour auctorite . 
et saiches que ge n oy onques mes parler de pierre qui tant eust de vertu con ceste hai que tu diz . 
or si te pri que tu le me mostres et je te di que s ele est de tele vertu con tu diz que je la porterai au fil le roy , et il t en donrai quanque tu en seras demander ; 
quar se je ne l avoie avant esprovee , je ne li osseroie faire entendant chose que je ne seusse de voir . 
" balaam li respondi : " tu as trop bien dit qui deis que tu n oys onques parler de si riche pierre , ne douter mie que ce ne soit voirs , quar je ne paroul mie de teil pierre comme tu entanz mes d une mont grant amervoilleuse . 
mes por ce que tu la m es demandee a veoir , or escoute que je te dirai . 
la pierre don ge te parol hai teil vertu sor les autres vertuz que j ai nomees que nus ne la doit veoir s i ne l ai veue des ieulz mont seinne et mont entiere et le cors chaste et sans vilenie de pechie . 
et se nus la voit sanz ces yy choses , si l en meschiet si duremant qu il am pert le senz et tant pou de veue com il hai . 
et si vuel bien que tu saiches que ge sa assez de fysique et por ce me suis aperceus que tu n as mie les ieulz bien seins et se je te moustroie la riche pierre , je avroie paour que tu ne les perdises touz . 
mes ge ai oy dire que li filz le roy est de bone vie et de mont chaste et qu il ai les ieulz mont seins et mont cler veanz , et por ce li desierre je mont a moustrer ce tressor . 
si te pri que ne toilles a ton segnor si grant richesce . 
" li serganz li dist : " se ce ast voirs que tu me diz , si ne me moustrer mie la pierre , quar mes cors est mont soillez de mont de pechiez . 
et si comme tu me deis , je n ai pas la veue bien saine ; 
mes por ce que tu resambles bien home que len doie croire , ferai ge ceste chose savoir a mon segnor . 
" atant s an ala au fil le roy et li conta toutes les choses que balaam li avoit dites . 
quant josphat oy ces choses , si fu ses cuers si espris d une esperiteil liesce qu il li sembloit bien que tote sa tristesce fust assouaigie et commanda tantost que balaam fut amenez devant lu et il si fu . 
et quant il le vist , si le salua mont debonairement et commendai a son sergent qu il s an alast . 
et quant il s an fu alez , si dit josaphat a balaam : " moustre moi la pierre preciouse don mes sergenz m a dites mervoilles . 
" et balaam li respondi : " je saroie mont foux se je faisoie savoir non entendant a ta hauteste . 
por ce ne doute mie que je dis a ton sergant ne soient voires , mes se ge n avoie avant esprové ton san et ta valor , je ne te mie si haute chose moustrer , quar mes sires dit : uns hons estoit qui semoit et endemantresqu il semoit une partie de la semance chay de lai la voie et oisel vindrent et la meingerent , et zz autre partie anchay entre les pierres ou il n avoit mie mont terre et cele partie leva meintenant por ce qu il n i avoit mie terre parfonde . 
et quant li seloux eschaufai , si le sechai por ce qu ele n avoit nule racine . 
une autre partie chey antre les espines et les espines leverent et l estaindrent . 
une autre partie an chey an terre bone et porta frut a cent doubles . 
por ce di ge que se ge truis an ton cuer de bone terre qui doie porter frut , je i semerai la divine semance et te descovrerai le mystere . 
et se ge truis terre perrouse ne espinouse , je n i espandrai mie la seinte semance por doner maingier as bestes ne as oysiaux devant les quex il m est conmandez que je ne mete mie les margarites . 
et si ne di ge mie por ce que je ne croie bien que ge troverai an toi assez de biens et que tu verras la pierre preciouse et seras enluminez de sa clarte , quar bien saiches que je suis venuz de loing por toi ensegnier ce que tu n oys onques . 
" josaphat li respondi et dist : " hay , enoraubles vellarz , se tu savoies con ge suis dessierranz d oir aucune bone chose et profitauble . 
se te di qu il me semble que touz li cuers m arde dedans le cors del grant dessierre que ge en ai , quar j ai mont longuemant esté tristes de ce que je ne trovoie home qui conseillier m an seust . 
et se je trovoie aucun qui aucun bien m ensegnast , ge te di qu il ne perdroit mie sa poine , ne ne cuit mie qu i donast sa semance aus bestes ne aux oysiaus , quar je la recevrai liemant et saigemant la guarderai . 
por ce te pri que se tu me sez nul bien ensegnier que tu ne me celer mie , mes di le moi seurement , quar puisque ge oy que tu estoies por moi venus de lointaing pais , je te di que l arme de moi en fu en bone esperance que ge avroie por toi ce que ge hai si longuemant dessierré . 
et por ce te fis ge maintenant antrer ceanz et fu plus liez de ta venue que ge ne fuse de nul ami que j aies . 
" et balaam li dist : " de ce feis tu mont bien que tu ne pris mie garde a ma puitesce par dehors mes au grant bien que tu cudoies par dedans ; 
ensint le fist jadis uns riches roys . 
" il avint un jor si com il aloit en curre doré qu il encontrai yy homes mont povremant vestuz et moult maigres et moult paules . 
et quant li roys les vist , si sout bien qu il estoient si maigre et si paule par les granz travax et les granz mesaissez qu il avoient eues ou servise lou criator et que por amor de lui estoient en si povre abit et en si vil . 
et quant li baron et li autre home qui avec lui estoient virent ce , si en orent desdeing , quar il lor fu avis qu i fit honte a sa royal lignie . 
et por ce que il meismes ne l en osserent blasmer ne reprandre , si vinrent a un suen frere et li prierent qu il l an chastiast et repreist si qu il ne s abaissat mie tant une autre foiz qu il ennorast ne ne feist si grant joie a si povres persones et si despites . 
et quant cil out le roy blasmé et repris de ce qu il estoit tant humiliez vers les yy homes , si n an fist mie li roys grant chiere a cele foz . 
li roys avoit teil costume que quant auscuns estoit en sa cort jugiez a mort , il anvoioit zz de ses bediaux atout une bousine a sa porte et por ce savoit touz li pueples que cil estoit jugiez a mort . 
quant li roys fu revenuz en son pelas et descenduz de son curre , si envoie le badiel qui a cest mestier estoit estaubliz businer a la porte son frere . 
quant cil oy la busine de mort a sa porte , si se desperai de sa vie et fist mont grant duel si que tote cele nuit degasta em plours et en larmes . 
et le matin se vesti au plus povremant qu i poust et alai avec sa famme et ses anfanz a la porte le roy criant et fesant mont grant duel . 
et li roys le mandai devant soi et dist : hay , nices et foux , se tu as teil paour de ce que li serganz ton germein frere cu tu n as forfait businai a ta porte , por quoi me repris tu donc de ce que ge me humiliai vers les sergens mon deu qui mont plus desrainiemant que par busine me senefierent la mort et vers cui j ai maintes fois mespris et pechié ? 
se fi ce por toi reprandre de ta folie et or reprendrai caux qui ce te feirent fere . 
quant li rois oust son frere a sa meson , si conmendai qu em li feist yy escrins : yy mont richemant dorez , yy autres lex et povres et hydeus . 
es yy escrins dorez fist metre charoigne moult puant ; 
es yy autres escrins fist metre pierres preciouses a grant plante , de bones letuaires et de riches espices . 
et puis fist apeler caux qui l avoient fet blasmer a son frere et lor dit qu il li deissent li quel escrin fesoient plus a enore , ou li biaul ou li hydoux . 
il li respondirent que li bel fasoient plus a chier tenir et li roys lor dist : je saivoie bien que ce me respondriez vos , quar vos regardez des foreins ieulz les foreinnes choses qui sunt dedens . 
atant commendai a ovrir les escrins dorez , et quant il furent overt , si en issi une si granz puors qu a poines le povoient sofrir cil qui lai estoient . 
et li roys lor dit : il resamblent les riches et les puisanz de cet siecle qui sont bel et parant dehors por les riches robes qu il ont vestues et dedens sont mort et puant por les malvaises oivres qu il ont fetes . 
puis fit ovrir les autres yy escrins et une odours en issi douce et souef si que tuit cil qui la sentirent en furent replein . 
et li roys lor dit : ces choses sont semblaubles aus yy povres homes que si estoient povremant vestu des quex vos me repristes por ce que ge les enorai , quar vos ne vos pregnez garde que de lor povre abit par dehors . 
mes ge les regarda des ieulz del cuer et vis les richesces don lor armes estient aornees et por ce les enorai ge si comme veistes , et se ge lor eusse feit yy plus d enor que ge ne fis , s en fusent il bien digne . 
en ceste maniere reprist li roys ceaux de lor folie et lor dit qu il ne fusient mes deceu por les choses qui aperent par dehors mes prissent garde es choses dedenz . 
tu es feit ausi comme fist cil bons roys qui ne pris mie garde a ma povrete par dehors , einz fus en bon esperance qu il eust en moi auscun bien par dedens . 
" lors li dist josaphat : " tu m as mont covenaublement ces choses monstrees , mes or te pri que tu me dies qui est li sires don tu me parlas qui avoit parlé de la semance ? 
" balaam li respondi et dist : " se tu vuelz mon segnor quonoistre , mes sires est jhesu , li fils deu qui est roys des roys et sires des segnours , quar bien saichez que ge ne suis mie de ceaux qui aorent les ydoles , einz croi et aor deu en yy persones : le pere et le fil et le seint esperist , et en une nature , et en une sustance , et en une gloire , et en un regne , cil fist de neant totes choses veaublex et neant veaubles . 
tost avant fist les neanz veaubles vertuz et les celestiaux compagnies et les neant corporex ministres por lu servir . 
apres fit ce monde veauble : le ciel , la terre et la mer . 
et por le monde enluminer , aornai le ciel de seloil et de la lune et des etoiles , et la terre aorna de diverses manieres d arbres et de bestes , et la mer de diverses meniere de poisons . 
apres forma home de ses mains : le cors forma de la poudre de la terre et dona par son propre souflemant au cors arme raisounauble et entendauble qu il crea a s ygmage et a sa senblence . 
de cel home qu il andormi , fist il d une de ses costes une famme sanblauble a lui . 
et si planta paradis de delit et de leesce et ilecques mist l ome que il avoit formé . 
et li abandona toz les arbres de paradis forsque zz suel qui est apelez conoissance de bien et de maul et li dit : si tost con vos gosteroit de fruit de cel arbre , vos moroiz de mort . 
il avint que li uns des angres qui estoit estaubliz sor une des ordres des celestiaux vertuz se tornai de bien en mal , non mie por naturel estaublissement de son creator , mes par la velunte de son franc jugemant et par son orguel , reveler mont contre son segnor et son deu . 
et por ce fu abatuz de son ordre et de sa dignete et cele gloire et le non d angele perdi il si de tout qu am leu d angele est apelez deaubles et ai non sathanas . 
quar dex le geta de cele souveraine gloire avoc grant multitude de l ordre des angeles qui desouz lu estoient , quar por ce qu il laisserent de lor propre velunte le bien et s accorderent au maul et a la desleaute de lor prince sont il apelé deauble . 
et quant li deaubles vist qu il estoit cheuz de cele gloire et que home estoit a si grant enor essauciez , si en oust anvie et se porpansa en quel maniere il le poroit decevoir a estre hors de cele seinte conversation . 
il entrai en zz serpent qui fu antremeuz de sa decevance et par lou serpent decust la famme et par la famme l ome . 
et quant il les out yy deceuz et il orent maigié de ce frust de inobediance , si furent yy gité des delices de paradis . 
par ceste victoire que li deaublez out sor home , fu il si essauciez sor l umaine lignie qu il menai tout le monde a maul . 
et por ce que nostre sire dex ne vost mie que sa granz desleaute fust si muintepliee sor terre , si commencai le deluge sor terre et fit perir tote arme vive fors suelemant zz qu i trova juste qu il sauvai en l arche , lui et sa famme et ses anfanz . 
" quant l umaine lignie fu derechief creue et mutepliee sor terre , si mistrent deu en obli et a non chalor et devindrent ancore plus mauvais que li autre devant n avoient esté . 
li un s abandonnerent a si grant ignorance qu il croioient que li mondes fut sostenuz por soi meisme sanz l ayde de nul segnor . 
li autre cuderent que li mondes fust faiz ansint comme por fortune et por destinee ; 
li autre estaublirent diverses manieres de dex meismes et en l or nous drecerent ymaiges sordes et mues sans sens et sens antandemant et les aorerent . 
li autre aorerent lou seloil et la lune et les estoiles que dex avoit estaubliz por doner lumiere au monde et li autre aorerent le feu et l eve et les autres elemant . 
li autre aorerent les bestes neant entendaubles ; 
li autre firent ymaige de mauvaix home et de mauvaises fammes et les apelerent dex et deesses des quex meismes il savoient bien qu il avoient esté avoutre et homicide et larron et ravisseor , et que li un esté mort de lor mort , et li autre de foudre et de tonoire , et li autre avoient esté muez en bestes por plus covertemant lor desleautez . 
por ce que li home pregnoient essamples es oivres de caux qu i apeloient lor dex , chei li mondes an grant ordure et an grant ocurte , quar il ni avoit nul qui recogneust son criator . 
en cele generation fu trovez zz seus hons - ce fu abraam - qui out le sens de l arme cler et entandant qui par les estaublissemanz des creatures conut son verai criator , quar il regardai la terre et la mer , et lou ciel et le seloil et la lune , et les estoiles et les estaublissemanz des yy elemanz , et se mervoilla qu i si grant aornemant avoit fait , quar il savoit bien que ces choses ne s estoient mie fetes par eles et que les ydoles qui estient sens entandemant n estoient mie achoisun de si grant aornemant . 
par ces choses crust il le verai deu et bien entendi qu il estoit crierres et fesieres de totes choses . 
icestu eluist dex devant touz les autres a son service et se manifestai a lui non mie en subtance , quar ce ne povoit estre que humeine nature veist deu , mes il li dona plus parfecte sciance de lui conoistre que a nul autre . 
quant abraam fu venuz a la conoissance son criator , si l ensegnai conoistre a toz caux qui de lui issirent por la quel chose dex ama tant lui et sa semence qu il la muitepliai de genz . 
et si les apelai le saint pueple et les delivrai de la servitute d egypte et de la poeste pharaon par yy seins prophetes , moysem et aaron , por cui il tormentai les egyptieins . 
et ces qui estoient de la lignie abraam apelai le pueple d israel et le menai parmi la mer roige ansint comme par terre soiche ; 
et quant pharaon et li egyptiein entrerent apres aux , si furent enclox des eves et furent tuit perillie . 
apres ces choses menai li verai deux le pueple d israel en desert , et ilec le norri yy ans dou pein de ciel , et li donai loi escrite en taubles de pierre qu il bailli moysi ou il avoit escrist les choses a avenir et qu il se gardassent des ydoles et amesient de tout lou cuer et servesient deu en terre par bone vie et bones ouvres . 
puis les menai en une bone terre qu il avoit jadis promise au patriarche abraam et a sa semance . 
longue chose me seroit de reconter les miracles que dex lor mostrai , mes encore regnoit li deaubles por le pechie de premerein home qui tout communement menoit en enfer ausi bien les bons conme les mauves . 
mes cil qui de neant nos avoit faiz ne nos out mie en despit , ne ne laisa mie peril ce qu il avoit fet , einz anvoia son fil en terre qui fu nez de la vierge marie et conceuz de seint esperit por cui li nos rachetai de la mort pardurauble . 
cil regnai yy anz en terre et fu baptiziez ou fluin jordein de mon segnor seint joham baptiste . 
et quant il fu baptizez , si fist mont de signes . 
il resuscitoit les morz ; 
il ralumoit les avuglex ; 
il curoit toz les malades de queques maladie qu il eussent ; 
il chacoit les deiaubles . 
il nos renouveloit toutes nos naturex et dedenz et dehors et nos egsegna la voie de vertu par que nos irons an la joie pardurauble s en nos ne remaint . 
endemantiersqu il conversa en terre , esluit il yy disciples qu il apelai apostres et caux envoia par totes les parties de monde preeschier la vie pardurauble qu il estoit venuz moustrer en terre . 
mes por l envie que li juif hurent des miracles qu il fasoit , le jugerent a mort comme cil qui avoient oblié les prophecies et les escriptures de lor encestres . 
et por ce qu il savoient bien que sa passions estoit necessaire a la redemption de l humaine lignie , si sofri tout de sa propre velunte . 
quant li juef l orent en mont de maniere tormenté , au dareain le crucefierent . 
toutes ces choses sotint la nature de la char qu il prist en la virge , quar il estoit de yy natures : de divine nature et de humaine . 
la humaine nature sostint la passion , mes la divine n en sostint point . 
en ceste maniere fu crucifiez nostre sires jhesu criz sens pechie , quar il ne fit onques pechie , ne onques menconge ne fu trovee en sa boiche . 
il morut corporemant por nos delivrer de mort et descendi en anfer et en ostai les armes de ses amis . 
puis resuscitai au tierz jor de mort a vie et aparuit a ces disciples et lor donai pein , et apres yy jors montai es ciels ou il siet a la destre son pere . 
et d ilecques vendrai jugier les vis et les mors et rendrai a chascun selonc sa deserte . 
apres sa gloriouse ascension envoiai il le seint esperist sur ses disciples en senblance de fue si qu il commencerent a parler de divers languaiges si conme li seinz esperiz lor ensegnoit . 
atant s eparpillerent par toutes les parties del monde et preescherent es genz la foi et la creance nostre segnor jhesu crist et les baptiserent ou non del pere et del fil et del seint esperist et lor ensegnerent a guarder les commandemanz deu . 
en ceste maniere fu la droite creance essaucie et la malvaise esbaisié . 
et por ce que li deaubles est corrociez de sa destruction , guerroie il ansint les feaus deu amis et amoneste les foux a aorer et a cultiver les ydoles mes , deu merci , sa force est auques amenusie et amenuserai ancores plus par la vertu nostre segnor . 
voiz ge t ai fet conoistre mon segnor et mon deu por assez pou de paroles , mes tu le conostras assez et plus parfectemant se tu ne vuelz devenir ses sergenzs . 
" quant josaphat out ces choses oies , si fu lors si enluminez de la grace del seint esperit qu il sailli suis de fine joie et enbraca balaam et li dit : ' hay , li tres enorez de touz homes , que ce est la preciouse pierre de cui tu deis qu em ne la devoit mostrer se caux non qui avoient les ieulz seins . 
ce sunt les seins et li entendemanz de l arme cler veant . 
je ai bien esprovees les vertuz que la pierre avoit , quar tu deis qu ele rendoit es avulglex la veue . 
de ce me suis ge bien aperceuz , quar si tost comme je oi tes paroles escoutees , une tres douce lumiere m entrai es ieulz del cuer dou ge ne voioie goute et la tristesce de mon cuer en fu ostee . 
se ge ai dit voir , si le me di , et se tu sez encor nule autre chose profitauble a mon salust , si le me di . 
" balaam li respondi et dist : ' certes , gentis filz de roy , voiremant es tu voir dist . 
ce est li mysteres qui par tent de siegle et par tent des generations a esté repoiz et ore est manifestez contre la fin del monde . 
totes ices choses qui sont avenues de nostre segnor jhesu crist propheterent cai en ariere li seint prophete qui estoient enluminé de la grace del seint esperit et mont dessierroient ces choses a veoir , mes il ne les virent pas . 
mes ceste derreenne generations les ai veues . 
cil qui ces choses croit et il est baptisiez il serai saus , et cil qui ne les croit il serai dampnez . 
" et josaphat li dist : ' ne doter mie que ge ne croie totes les choses que tu as dites et celu deu que tu preesches . 
tant seulemant m ensegnes que je doi faire et que est baptoimes que tu diz qu il covient a revoir . 
" balaam li respondi : ' la racine et li fondemanz de la creance crestiene si comme est la grace del seint baptisme , quar ele esface tote maniere de vices et de peichez avec la bone creance , quar ensint le commandai li sauverres del monde que cil qui vodroit revenir a s ancienne dignite qu il fust baptisiez par eve et par le seint esperit . 
et por ce somes nos tuit baptisié por le commendemant nostre segnor el non del pere et del fil et del seint esperist , quar la grace del seint esperit habite en tele maniere en l arme del baptisié qu ele enlumine et renovele a l ymage et a la semblance de deu . 
sans batesme ne puet nuns parvenir a la bone esperance nes si resplandissoit de toutes manieres de vertuz , quar ensint le conforma cil qui de la parole de deu fu faiz hons por le restoremant de l umaine lignie quant il dit : je vos di que se vos n estes regenerez par l eve del seint esperist , vos n entreroiz mie el regne des cielz . 
por ce te pri ge , puisque tu as prise la foi , que tu soies errant baptisiez ; 
quar li porloignemanz est mont perilleux por ce que li termes de la mort est neant certains . 
" et josaphat li dit : ' qui est cele bone esperance que tu diz que len ne puet sens baptesme avoir et quele chose est ce que tu apeles le regne des cielz et qui est cis neanz termines par cui j ai esté tant pansis et tristes ? 
ices choses dessiere ge mont a savoir . 
" balaam li respondi : ' la bone esperance don ge te parlai est li regnes des ciels lou quel langue d ome ne poroit deviser , quar l escripture dit que ioulz ne vit , ne oreille n oy ce que deux ai aparoillié a caux qui l eiment . 
ces choses ne porons nos certeinement conoistre devantque nos sarons deschargié de ceste morteil char , quar se humaine nature pouoit savoir en terre les secrez del ciel , donques ne nos seroit riens mervoillauble . 
por ce te di ge que tu n en cerches par les choses trop em parfont , mes mest poine au parvenir au regne des cielz par droite foi et par bones ouvres si les savras . 
et guarde que tu aies toz jorz en remanbrance la mort , quar par ilec covendrai chascun passer por ce que nos fumes tuist jugié a mort por le pechie nostre premerein pere . 
et se tu ne sez que morz est , je le te dirai . 
morz terriene si est la dessevrance del cors et de l arme . 
quant l arme est dessevree del cors , si revient li cors a la terre don il fu formez , et l arme va lai ou ses crierres li conmande et lai ou ele hai fete s habitacion ; 
quar selonc ce que chascuns ferai en terre ou bien ou maul , ce troverai il apres la mort terriene joie ou torment . 
quant cist mondes avra vescu tant comme il plaira a celu qui le fist , si vendrai nostre segnor jhesu criz au jor del jugemant jugier le monde et si vendrai en espountauble maeste que les vertuz des cielz en seront esmeues et li angre meisme tranbleront de paour . 
lors resociteront li mort par la voiz de l archange et la busine deu et vendront devant l apountauble siege nostre segnor . 
ilcil cors meismes qui muert en terre et devient podre ilcil meismes resociterai , et de ce ne douter mie que cil qui de neant fist le cors le porrai bien refere de ce don il l ai ja fet et desfet , quar se tu vuelz bien regarder les choses que dex ai fetes , tu ne devras mie de ceste chose mervoillier . 
reguarde conment il fit la terre de neant et homme de terre et conment il l empli de diverses manieres d arbres ; 
et qui totes ces choses fit de neant , dun ne pourai il bien de cele poudre meisme en quo li cors est tornez refere celui cors meisme ? 
et ou seroit demonstree la jostise nostre segnor se li cors ne resocitoient , quar il ai en cest siecle tex qui onques n i orent se maul non et travaul , et tex qui onques n i orent se bien non et aise ? 
por ce hai dex estaublie la resorrection et le jor del jugemant que sa jostice i soit demoustree et que chascuns i recoive selonc sa desserte : li bon pardurauble joie et li maulvex pardurable tormant . 
au jor del jugemant serunt overt li et vierra chascun totes ses oivres et ses pansees et ses paroles et seront totes les repostailles manifestees . 
plaideor ne avoquast n aront iloc mestier ne li grant louer qui sovent tornent les droiz jugemanz de desouz desoure , eins jugerai li droiturex juges les ovres de chascun . 
puisque que li jugemanz serai fez , riens ne porai mais estre muee ne changie . 
" lors li dist josaphat : ' tu m as dites unes choses moult mervoillaubles et don toz li mondes doit avoir paour . 
mes mont te pri que tu me dies conmant tu sez ces choses et croiz si fermemant puisque tu n es as veues ne oyes . 
" balaam li respondi : ' certefie des choses qui sont a evenir por les choses qui sunt trespassees , quar cil qui ces choses preecherent ne forvoerent onques de verite et si afferment quanqu il preeschent par signes et par miracles . 
nostre sires meismes aferma totes ces chose par oivre et par parole et dist : il avendrai que cil qui sunt es monumanz orunt la voiz del fil deu , et cil qui firent les biens iront en resurrection , et cil qui firent les maus en resurrection de jugemant . 
par ces paroles et assez autres nos mostra nostre sire la resurrection des morz et toutes ces paroles conformai par oivres et par paroles . 
il resuscitai des mors zz suen ami ladre le quart jor de son enterrement et soi meisme resuscitai il des morz lou tierz jor de son crucefiemant . 
ces choses nos preescherent cil qui les virent et sorent , quar mi sires seinz pouz dist : se vos faz conoistre l evangile que je vos ai preschie que criz fu morz por nos pechiez et enseveliz et resuscitai selonc les escriptures . 
et nostre sires meismes dist de sa propre boiche : quant li filz de la famme vendrai en sa maeste et tuit li angre avoc lui , lors serre sur le siege de sa maeste . 
et toutes genz seront essenblees devant lui et il departirai les uns des autres ausi comme patres qui depart les bones ouelles des maulvaises et mest les unes a destre et les autre a senestre . 
pui dirai a caux qui seront a sa destre : venez , li beneoit de mon pere , pregnez le regne qui vos est aperoilliez des le commancemant del monde ; 
quar ge oi fein et vos me donastes a meingier , je oi sef et me donastes a boivre , se fu sens ostel et vos me herbegastes , je fu nuz et vos me revestites , se fu en chartre et vos venistes a moi . 
et por quoi dirai il ce se por ce non qu il prent sor soi touz les biens que nos fasons es besoigneus . 
et en autre leu dist il : tuist cil qui me reconoissent devant les homes , je les reconostrai devant mon pere es cielz . 
por ce pouons nos savoir et entendre que li cors resusciteront et que dex rendra a chascun ce qu il avrai desservi , quar a qui rendroit il lou bien ou le maul s a celui non qui le fist ? 
ce fu li cors et l arme ensanble . 
toutes ces choses preescherent nostre sires jhesu criz et tuit si disciple et li prophete meismes propheteirent la resurrection des morz et la vie pardurauble , quar david dist : dex , lieve suis et juge la terre , quar la pensee de l homme te serai manifestee et tu rendras a chascun selonc ses oivres . 
" quant josaphat out ces choses oies , si dist en plourant : ' se reconois bien que tu m as mont apertemant ces choses moustrees , mes or m ensegne que je ferai por eschaper les porduraubles tormanz et por avoir les parduraubles joies . 
" balaam li respondi : ' nos trovons en escrist que si commes sires seinz peres out preschié , si fu li puples repantanz mont ausi com tu es ore et quant il li demenderent : que ferons nos ? 
- il lor respondi : faites penitence et soiez baptisié en remission de vos pechiez et vos en avrez gerredon del seint esperit . 
ausint lou ge que tu faces puisque nostre sires t apele a sa misericorde et velt que tu gerpises les dex des ydoles que tu as aorez tresque a ores an veines ymages sordes et mues . 
il me senble que aorer les ydoles est la plus granz folie qu em puist faire et si t en dirai zz essample que zz saiges hons me contai . 
il me dist que cil qui aorent les ydoles sont sanblauble a zz archier qui prist zz petist oyselet c on apele rosignoil . 
et si comme li archier ost pris zz coutel por l oyselet tuer et meingier , si conmencai li oyselez a parler a lui en ceste maniere : home , quel profist i avras tu se tu me maignes ? 
tu n enpliras mie de moi ton ventre et se tu me laises aler , je t anseignerai tex yy sens qu il t en serai mielz toute ta vie . 
li archiers fu de ces choses toz esbaiz et si li creanta que si li enseignot ces yy enseignemanz , il l en lairoit aler . 
et li rosygnoiz li dit : ne coveites ge chose que tu ne puisses avoir , e ne soies ja corrociez de perte que tu ne puisses recovrer , ne ne croi ja parole qui ne puet avenir . 
quant cil out ces choses oies , s en laissa l oiselet aler . 
quant li rosygnoix fu eschapez , si se pensai qu il essaieroit se cil avoit les yy enseignemanz , retenuz ; 
si commencai a voler por desur l air et dist : ha ! 
ha ! 
las ! 
chetis , ous conme tu as maul conseil eu et con tu as hui perdu riche tresor . 
se te di que je ai en mon cors une preciouse margerite qui est plus tres granz que uns oys d ostrice . 
quant li archierz oi ce , si fu mont duremant corrociez de ce que li oyseloz li estoit eschapez et essaiai derechief si le pouroit prendre et dist : vien a moi et ge te ferai toute humanite et puis t en lerai aler a grant enor . 
li rosygnois li respondi et dist : or sap je bien que es foux , quar tu escoutes veluntiers les yy ensegnemanz que je t anseignai et si n es as pas retenuz . 
se te dis que tu ne fuses jai corrociez de perte que tu ne poisses recovrer , et que tu ne covoitesses la chose que tu ne pousses avoir , et que tu ne creusses ja parole qui ne peust avenir ; 
et tu as creu que ge avoie en mon cors une margarite qui est plus granz que ge ne sui touz . 
donc ne sez tu que toz mes cors n est mie si granz comme zz oix d oistrice et commant avroie ge donc teil pierre dedenz moi ? 
tuit cil qui cultivent les ydoles sont encore plus sot que ne fu li archiez , quar il croient et aorent les vaines ymaiges que il meisme font de lor meins et dient : ce sont cil qui nos firent et par qui nos sumes retenu . 
et commant puent il croire qu il soient gardé par caux ? 
de ce est il escrist : cil qui les font soient senblauble a ous . 
or n i ai donc si bon conseil con deguerpir ceste veine creance et aorer celui de qui et par qui et en cui totes choses sont par cui velunte ge suis envoiez a toi por toi enseignier . 
se tu croiz et tu es baptisiez , tu seres sauz ; 
et se tu ne croiz , tu seres dampnez . 
ne pran mie garde es choses que tu voiz : as richesces , ne es delices , n a la decivant gloire de ceste vie , quar tot ce faudrai . 
soveigne toi que tu moras et que tes cors serai enclous en zz petit monumant et ilec te degerpiront et parant et ami , quar tes cors qui est ore si biaux et si resplendisanz serai lors si corrumpuz et si puanz que tu n as si bon ami se il le veoist qu il n en eust hydeur . 
et ou serai or ta lasse d arme ? 
certes ele serai el puant enfer se tu ne l ostes de la chaitivete ou ele ast . 
ilec serai tresque au jor de jugemant et lors revendrai a son cors et serai derechief et li cors et l arme ensenble gitei de la face nostre segnor en la puor d anfer qui ja ne prendrai fin . 
totes ces choses t avandront se tu remeinz en la desleaute des ydoles . 
et se tu vuelz de ta propre velunte venir a la creance celu qui t apele por moi et laisses por l amor de lui toutes les choses de cest monde , or escoute que t en avandrai : se tu siez , tu seras aseur ; 
se tu dorz , tu reposeras a aise et ne douteres mie les aguaiz de deauble . 
queque tu faces , tu seras en joie et en liesce et je n avras paour de mort , ne de maladie , ne d autres vanitez don cist mondes est en si grant doute . 
et avec tout ce avras tu la joie sens fin que eulz ne vist , n oroille n oi , ne au cuer d ome n entra , ce que dex ai aparoillé a ceauz qui l aiment . 
" atant li dist josaphat : ' toutes ces paroles sunt si bones et si acordenz a raisonauble entendement et a verite que la granz doucors en ai si l arme de moi refete qu il me semble que je ne doi jamais avoir maul ne dolour , et bien saichez que ge les croi et les croira tant comme je vivrai . 
et regnoi les ydoles et toute lor creance , quar einzque tu venisses a moi , les avoie ge contre cuer . 
mes or les he ge plus de parfete hayne , quar ores primes conois ge lor vanitez et lor folie de caux qui les servent et si dessir de tout mon cuer servir le verai deu s i ne me refuse por mes maulvaistiez . 
mes ge ai si fience qu il me pardonrai touz mes pechiez , puisqu il est , comme tu diz , pleins de si grant debonairete et de misericorde . 
se sui aperoilliez de recevoir baptesme et de fere toutes les choses que tu me commenderas , mes or te pri que tu me dies que ge ferai apres mon baptesme , et se ce est assez de croire et d estre baptisiez , ou si covient autre chose fere apres lou baptesme . 
" balaam li respondi et dist : ' or escoutez qu i me covient a fere apres le baptesme . 
il covient qu an se tiegne de touz pechiez , et puis apres qu en edifie sour le fondemant de droite foi l evrre de vertu . 
ausint comme les ouvres sont mortes sens foi , ausi est morte la foi sans ouvre . 
donc li apostres dist : alez selonc l esperit et ne perfaites mie l ouvre de la char . 
les ouvres de la char apele il avoutere , fornication , luxure , servir ydoles , haynes , contentions , envie , homicide , et autres chose que ge ne puis ore mie nomer . 
cil qui ces choses font n avront mie le regne des cielz . 
li fruit de l esperist est caritex , joie , pais , pacience , foiz , seintefiemanz d arme et de cors , humilitez et contrictions de cuer , obliance de maul , penitence de touz les pechiez trespassez . 
ices choses te covient formant a garder ton baptesme apres et que tu tiegnes des autres choses qui sunt contraires a caux si comme ge hai devant dist . 
et puisque tu seras venus a la conoissence de la verite , se tu revienz a ta maulvaitie devant , tu seras ausi comme li chiens qui repaire a son vomissemant . 
lors t avendrai ce que nostre sires dist : quant li maulvais esperiz est isuz de l ome por la grace dou baptesme , si va por les lues querant repox et n en troive point . 
et por ce qu il ne vuelt plus errer san meson et sens coveture si dist : se retornerai en ma meson don ge issi . 
lors revient et le trueve neyé de peles et de balois , mes ele est vuede et oiseuse . 
ce est a dire qu ele n est mie raemplie des richesces de vertuz , ne n a empris l uevre des conmandemenz nostre seignor . 
lors va li deaubles et prant yy autres deaubles peors de soi et revienent tut ensemble lai don cil issi . 
la fin de cel home est pire que n estoit ses conmencemanz . 
baptesme en droite foi et en bone repantance leve home de touz pechiez qu il fist devant son baptesme et l oste de la poeste a l enami s il ne renchier arriere en pechie por son forfest , mes baptesme ne destruist mie franc jugemant que li hons puet fere apres son baptesme le quel qu i voudra ou bien ou mal , ne ne delivre mie l ome des pechiez qu il ai fait apres son baptesme , quar uns hons ne poit estre yy foiz baptisiez . 
et por ce covient il que chascuns se gart apres son baptesme netemant et face les conmendemanz nostre segnor . 
quar quant nostre sires dist a ses epostres : alez preeschier a toutes gens et les baptisiez en non del pere et del fil et dou seint esperit , il ne s arestai pas atant . 
ilec en dist encore : et luer ensegniez a garder toutes les choses que ge vos ai conmandees . 
" atant li dist josaphat : ' si comme je l enten a tes paroles , il me semble qu il ne sofri mie suelemant au saluit de croire et d estre baptisiez , einz covient apres la creance eschiver le maul et fere lou bien . 
or te prie que tu me dies que s il avient por aventure puisque je serai baptisiez que ge mesprangne par avanture vers mon creator en yy choses , ou en yy , ou em pluis , avroie ge toute m esperance perdue ? 
" balaam li respondi : ' ce ne doiz tu pas croire , quar tu doiz bien savoir que li verais dex , qui tent se doigna humilier por humene lignie qu il descendi en terre et prist char morteil por nostre redemption puisqu il conoist la fraillete de nostre nature , il ne nos lessai pas en ceste partie sens medicine ; 
ainz nos donai zz art general por garir de tote maniere de peichie . 
cele art si est tele que quant len ai pechié qu am s an repante et aist volunte de soi atenir a toz jors de celu pechie et de touz autres , et qu am face teil penitance con seinte yglise ai estaubli . 
tu doiz bien croire que nuns pechiez ne poroit suremonter la misericorde de deu , quar dex perdone le pechie quant li pecherres s an repant , quar nuins ne poroit tant pechier qu il ne fut de peche auscuns nonbres et aucune fins , mes la misericorde deu n est ne nonbres ne fins . 
por ce te di ge que nuns ne se doit desperer tant aist pechié , quar li prodons en gist en la debonairete nostre segnor jhesu crist qui por nos pechiez espandi son senc . 
" et josaphat li dit : ' se croi bien ces choses qu eles soient veraies . 
mes quant en ai la grainnor partie de son aage usé en pechie et es deliz de la char , et qu an ai tote s amor mise au monde et a ses vanitez , il me semble que ce ne soit legiere chose de parfetement hair ce qu an ai tant amé , ne teil repantance avoir de ses pechiez qu en parveinne a la misericorde de celu qui les pechiez pardone . 
il m est avis que ce soit mont gries chose , nomeement a celu qui n ai deservi par nule bone ouvre qu il aist fete , que la pitiez deu li doie aidier a cele repantance avoir . 
por ce ameroie miaulz a trover une voie par que ge puisse si droit aler es commendemanz deu que ge ne mesprisse riens contre mon tres doulz segnor apres le pardon de mes premereins pechiez . 
" ballam li respondi : ' hay , mes tre dolz damoisiaux , comme tu as ore . 
bien dist ce meismes ai ge toz jors desierré , mes il ne puet estre qu an converse adies dele lou feu c on ne soit aucune foiz anfumez . 
ausi ne puet il estre qu am ne vive entre les richesces et les deliz de siecle sens aucune chose mesprandre envers son criator dont nostre sires meismes dist : nuns ne poit servir a yy segnors : a deu et au deable , quar s il aimme li un , il hayra l autre ; 
s i despit li un , il sustendra l autre . 
por ce ne sa ge voie plus droite d auler a deu que par degerpir totes choses terriennes et obeir suelemanz a son conmendemant . 
et certes qui garde i voudroit pandre , mont i a de raisons por quoi en devroit cel monde despire et hayr , quar totes les choses qu i done a ses amis reprent il arrierres a duel et a corrous : con il ai les uns essauciez , si vient soudenemant et les abaisse si qu il le mout desoz les piez a lor enemis . 
iteles sunt ses graces et teil sunt sui don . 
il est toujorz enemis a ses amis - a touz caux qui ses veluntez funt . 
il lor premest unes fauses promesses tantqu il les trait a soi . 
et quant il font sa velunte et il les tient as meins , si ne lor tient covant de riens qu il lor aist promis . 
hui lor emplirai la goule de deliciusses viandes , demein les ferai devorer a lor enemis . 
hui ferai auscun riche , demein le ferai mendiant . 
hui li metrai corone en la teste , demein li destreindra le visaige en la terre . 
hui le ferai lie , demein le ferai plorer . 
quant il lor ai tot ce fet , or escoute a quel fin il les moine : con plus l ont servi a sa velunte , tant les moine il plus parfont en enfer ou il seront en poine qui ga ne prendrai fin . 
iteil entencion ai toujorz qu il ne pleint caux qui en son servise sont , ne il n ai merci de caux qui i muerent , quar cax ai il traiz et pris en ses rois , et a caux tant il ses laz por prandre por ce qu il ne vuelt que nuns li achape . 
il me semble que cil qui metent a non chaloir les conmandemenz nostre segnor et la paour de la poine d enfer por servir a si cruel segnor comme est li mondes et nule remanbrance n ont de la mort ne des choses qui sunt a avenir sont sanblauble a l home qui de la face a l unicorne . 
il avint que uns hons vit l unicorne et s enfui de devant lui qu il ne le devorast . 
et si com il s anfuioit , si chai en une parfonde fosse , et si comme il chaioit les meins estandues , si avint qu il se prist a un arbroisel et mist ses piez en une crevace qui estoit en la fosse et ilecques se tint au plus formant qu il pout . 
ensint conme il estoit en ceste maniere et regardoit entor lui , si vist dues soriz , une blaiche et une noire qui san repous rongoient la racine de l arbre ou il estoit pris et l avoient ja presque copee . 
apres se regardai au fonz de la fosse et vist zz dragon mont orrible qui gitoit feu et flame parmi les narilles et baiot la goule por lui devorer . 
puis regarda ancores antor lui et vit de la crevace ou il avoit ses piez issir les chies de yy vers . 
entre ces choses si regardai en haut et vit une goute de miel qui degoutoit des breinches de cel arbre . 
atant mist a non chalor touz les periz don il estoit avironez : de l unicorne qui l agitoit par deseure la fosse , et dou dragon qui l atendoit par desouz , et la racine de l arbre ou il se tenoit qui estoit pres decopee . 
touz ces periz mist il en obli et s abandona del toust a avoir la goute del miel . 
ceste samblance que je t ai dite apartient a touz caux qui a la traison de la presente vie s abandonent . 
or te dira l exposicion : l unicorne senefie la mort qui toujorz chace por prandre l umene lignie ; 
la fosse senefie cest monde qui si est pleins de touz mauls ; 
li arbroissiaul que les yy soriz rungoient senefie l aaige de chascun homme qui amenuse petit et petit et aproiche chascun jor a sa fin ; 
li quatre ver senefient l estaublissement de chascun cors humen qui est fez de yy si desestables et si freilles elemanz . 
li cruers dragons senefie l orrible ventre d enfer qui covoite caux a englotir qui laisent les bien pardurauble por le delit de ces terriennes vanitez ; 
la goute de miel senefie la povre douceur des deliz de cest monde por quoi li deaubles engingne les seinz et ne lor laise veoir lor propre salut . 
" quant josaphat out ce escouté si dist : ' il me semble que ceste chose soit voire et bons essamples . 
se te pri que tu me dies assez de tes esamble por mielz conoistre les maus que cist mondes fait a caux qui l aimment . 
" et balaam li dist : ' ancore sont cil qui ce monde aimment et ses fauz deliz sanblauble a l ome qui out yy amis don il ama les yy si durement que s il eussent mestier de lui , il se laissast occire por amor d elz . 
mes lou tierz ami n amoist il mie tant ; 
einz l avoit en despist , ne ne li portoit enor fors tant seulemant qu il fasoit semblant qu il eust a lui zz pou d amors . 
un jor avint que li prevost l empereor vindrent a cel home et le pristrent et le menierent a lor seignor por randre conte de yy talanz . 
quant cil fu en teil maniere pris , si se pansai qu il requerrot ses amis qu il li aidesient a conter a son seignor . 
adonc vint a celu ami qu il plus amoit et li dist : hay , tres doulz amis , donc ne sez tu conbien ge t ai touz jors amé et fait por toi ? 
or ai grant mestier de t ayde , quar il m est isi avenuz qu i me covient conter a mon seignor . 
or me di commant tu m aideras . 
cil li respondi : home , ge ne sui mie tes amis . 
se ne sap qui tu es , quar j ai autres amis qu i me covient festoier et cil seront mi ami dos or en avant . 
et nequedain je te yy heres aporter avoques toi lai ou tu doiz aler , encores ne te facent eles point de bien . 
ne me demander plus , quar nule autre ayde ge ne te feroie . 
quant cil oi ce , si fu touz desesperez por la grant ayde qu il cuydoit avoir de lui et aulai au secont ami et se li dist : remanbre toi , biaus amis , de l amor que ge t ai fete , quar je suis cheuz en grant tribulation si ai grant mestiers d ayde . 
di moi conbien tu me poras aidier . 
cil li respondi : se hai hui tant a fere que ne porrai a toi entendre aydier , quar g ai autre chose a faire et nequedam je te convoierai une piece encore ne te doie il neant profitier et puis retornerai en ma meson et ferai ma besoigne . 
cil home s en alai vude meins et se repanti de ce qu il avoit servi foulemant , lors alai a son tierz ami de cui il n avoit onques en le cuer , ne ne l avoit amé . 
si li dist : amis , ge n ose parler a toi , quar ge conois bien que ge ne te fis onques bien , ne ne me ting a amor vers toi . 
por ce que ge suis chauz en adversite et ge ne truis point d ayde en mes autres amis se te pri que tu ne pregnes garde a m ignorance et que tu me faces , s il puet estre , auscun de secors . 
cil li respondi liemant et dist : certes ge te regeis bien que tu es mes tres doulz amis , et bien saiches que ce pou de bien que tu m es fait je le te randrai a yy doubles . 
or soies touz aseur que ge irai avoc toi devant l empereor et parlerai por toi et ne te lairai mie livrer as meins de tes enemis . 
lors out cil mont grant joie et dist a soi meismes : le quel pleindrai ge avant : ou le bien que ge ai fait a mes faus amis , ou le bien que ge ai laisié a fere par ignorance a ce mien bon ami ? 
" josaphat , qui mont oust veluntiers escouté cest exemple , li priai qu il l en deist l exposition et balaam li dist : ' li premiers amis si est la possession des richesces por cui amor len se met en jou de periz en cest monde . 
et quant ce vient au darien de la mort , se n i prant on que zz pou de drapiax tant comme il apartient a la sepulture . 
li secont amis se sunt la famme et li anfant qu an ai amé tant en cest siecle qu em hai heu en despist son cors et s arme . 
et quant ce vient a la mort , si n i prant on autre profit fors tantqu il convoient le cors tresque au moustier , et revienent an lor meson , et entendent au lor besoignes , et ont enclous en monumant non mie le cors mes tote la remenbrance et toute l amor qu il avoient heu au cors tant comme il fu en vie . 
li tierz amis despiz et pou prisiez si est la compaignie des vertuz et des bones ouvres que lan fet en sa vie : foiz , esperance , charitez , aumosne , et autre biens qu am fest quant l arme est issue hors del cors . 
cist amis va devant deu et prie por lui et most tote sa poine et tout son povoir de lui delivrer des meins a ses enemis . 
cist est li profitaubles amis qu em ne li ferai ga si pou de bien qu il ne l ait en memoire et qu il ne li rande a cent doble . 
" atant li dit josaphat derechief : ' li tres saiges des homes , biens te puet avenir de deu nostre segnor , car mont m as ma vie esleescie . 
par totes bones paroles encor te pri ge que tu me descuevres la semblance de la vanite de cest siegle et s en i puet passer seintemant sens enconbrier . 
" balaam ranconmencai sa parole et dit : ' j ai oi parler d une cite mont grant et mont riche don li citiein avoient teil costume qu il pregnoient auscun home estrange qui riens ne seust des costumes de la cite et le fesoient roi de la cite et l en bailloient tote la segnorie et tote la poeste tresque a un . 
an et quant ce venoit au chief de l an que cil vivoit a grant aise et en grant repous et qu il cudoit estre rois a toz jors mes , si le pregnoient li citiein et li toloient la corone et la roiaul estoile et lou trainoient tot nui parmi la cite , et puis l en anvoioient en une isle mont loig d ilec ou il ne trovoit ne viande ne robe ; 
eins moroit iluec de fein et de froit et de mesaise . 
une foz avint selonc lor costume qu il firent zz roi d un home estrange si comme il souloient , mes il estoient de melors enging et de plus cler entendemant que li autre qui devant avoient est é , et quant il vist qu il estoit si sodeinnemant venuz a si grant enor don il ne pregnoit garde , si ne s en orguella mie , ne ne s abandona a paresce n a trop grant aise de son cors . 
ensint comme il governoit en teil maniere son regne , si aprist par un suen saige consoillier tote la maniere de son issil et commant il seroit au chief de l an envoiés en cele isle . 
et quant il sout et conut qu il covint qu il fut en teil maniere essiliez et que autrement ne pouoit avenir , si fist ovrir ses tressors qui lor estoient a son comandemant et envoia por leaus mesaiges en l ile ou il devoit estre essiliez . 
et quant ce vint au chief de l an , si vindrent li citiein et si le pristrent et l envoierent tot nui selonc la costume en issil en cele ille . 
quant il fu venuz an l isle , si trovai ilec les fox rois qui devant lui avoient esté qui sostenoient totes les manieres de mesaises de povretez et il demoria riche , et conbles , et a grant aise , et a grant joie toute sa vie . 
lors a primes s aparcust il qu il avoit eu bon conseil et verai et qu il avoit fait que saiges quant il s i estoit tenuz . 
la citez senefie cest monde vain et decevant ; 
li citiein si sont li prince et les poestez des deaubles qui governent les tenebres de cest siecle et nos amonestent por zz pou de faus delist a chengier les biens parduraubles aus biens terriens ausi comme s il nos devoient touz jorz durer . 
et quant il nos ont en teil maniere deceuz et nos cudons vivre en grant aise , lors vient si nos essaut et nos livre es princes de tenebres avoc cui nos avons nostre tans usé et qui nos moinent touz nuz en l isle de tenebres ou il n ai ne lumiere , ne clarte , ne nule riens fors poine et torment pardurauble . 
li consoilliers par cui li roys fu si bien consoilliez senefie la moie peritesce qui te suis venuz moustrer la bone voie et la droite et la meniere conmant il te covient porveoir contre mon essil . 
et commant tu t osteras de la descevance de cest monde de la quele ge meismes ai esté aucune foiz anvironez ? 
mes ge me pris garde a la fausete de ceste vie et commant la vie terrienne se change sovant , quar ore fet l ome riche , or povre , ore lie , ore corrocié , ores sein , ores melades . 
ensint change cist mondes a chascun tant pou de chaitivete comme il li done et por ce est trop granz mervoille conment deaubles puet tant enginnier home qui ai raison et entendemant qu il peust cest monde amer , quar commant cude il que li biens de cest monde li durt puisqu il change a toz les autres ? 
porquoi livre il son cors et s arme as parduraubles dampnemanz por terrien avoir essambler puisqu il ne set a qui ois il l essamble ? 
il set bien qu il meismes n userai mie tout et qu il n en porterai que une here ou un liciel . 
se si enfant l ont , quel profeit i a il ? 
il s est livrez a pardurauble tormant por essanbler l avoir por cui sui enfent meismes le heent que nos veons sovant que li filz dessire la mort son pere por sa terre tenir , et se ses peres n eust point de terre , il fust de sa mort dolanz au moins por naturel pitie . 
et ore li ai covoitise cele pitie tolue et li fet volor de son pere ce que ses enemis en voudroit . 
et si veons encore plus que quant li ons ai tot son aaige usé en poine por terrien avoir essanbler et il en ai perdu la joie de ceste vie et de l autre et s an est fez hair a deu et au monde . 
quant veint qu il muert , si ne l ont ne si parant ne si ami , einz l ont seu morteil enemi . 
a toutes ces choses me pris ge garde et obei au commandemant a celu qui dist : vos qui vos volez sauver , dessevrez vos de la vanite del monde . 
se m an dessevrai , deu merci , et le hay plus que ge ne l avoie amé . 
et ansint te lou ge que tu t en dessevres . 
et por l essample dou saige roy don ge t ai conté , envoie ton tressor en l isle ou tu seras zz de ces jorz essiliez . 
" atant li dist josaphat : ' commant envoierai ge mes richesces terriennes ou regne pardurauble ou tu diz que ge doi convoitier a aler ? 
et si te pri que tu m ansegnes en quel maniere il me covient hayr les choses decevaubles et amer les parduraubles . 
" balaam li respondi : ' tu doiz tes richesces terriennes envoier au regne parduraubles par les meins des besoignous , quar ensi le dit daniel li prophete au roi de babilone : roy , croi mon consoil et rachete tes pechiez par aumosnes et par misericorde de povres . 
se ne poroie pas conter commant li sauverres meismes del monde loue aumosne es evangiles et dist que ce qu en done a un des petiz povres qu en lou done lu meismes . 
por ce di ge que tu li doignes quanque tu as par les mains des povres , quar en teil maniere toudras tu les richesces de cest monde a ton segnor a cui tu , las ! 
chatis , as tant servi et lors acheteras por les richesces terriennes les richesces parduraubles qui ge ne te faudront . 
et lors conoistras tu par la vertu de deu la maulvestie dou monde , et prandras congie a lui et a sa vaine gloire , et metras t amor toute en nostre segnor , et prandras la croiz sur tes espaulles , et lou suevras por ce que avoc lui soies glorifiez et fez hoirs de la vie pardurauble . 
" atant li dit josaphat : ' despire totes ces choses terriennes et enprendre cele dure vie que tu m as devise , est ce anciains estaublissemanz des apostres , ou vos l avez ore novellemant controvee ensint comme en eslisant de yy voies la mellor et la plus droite ? 
" balaam li respondi : ' se ne t ansegne loy nouvellemant controvee , ainz nos est ancienemant baillie et estaublie , quar nostre sires dist a zz riche home qui li demandoit qu il feroit por avoir vie pardurauble et qui se glorifioit de ce qu il avoit gardees toutes ces choses qui estient conmandees an la foi . 
une chose , ce dit nostre sires , te faut . 
vah , et si van quanque tu as et done as povre tout , et puis si pran la croiz et me suif . 
quant cil oy cele parolle , si fu mont tristes , quar il estoit mont riches hons et quant nostre sires le vit triste , si li dit : ha , ha , plus grief chose est a caux qui ont les richesces terriennes entrer en paradis qu il ne seroit grief chose antrer zz chamoil par le pertuis d une aguylle . 
ilcel commandemant oirent tuit li seint et por ce se departirent de totes lor richesces terriennes et les donerent toutes as povres , et pristrent la croix , et ansint virrent jhesu crist . 
por ce ne douter mie que cest conmandemanz ne soit de nostre segnor jhesu crist qui nos ensegne a despire les richesces terrienes et amer les celestiax . 
" et josaphat li dist : ' puisque cist conmandemanz est si anciens , por quoi ne le tient donques touz li mondes ? 
" balaam li respondi : ' mont de gent l ont tenu et tienent ancore , et nequedam , si comme dit nostre sires , il sunt pou de genz qui voisient l estroite voie et assez qui vont la large , quar qui est une foiz abandonez a la covoitise del monde ne es autres deliz il s en part mon a anviz . 
mes puisque nostre sires conmande par ses prophetes a tenir sa loy , se nos ne la tenons por ce ne vaut ele mie noauz , quar ansint comme li soloix estant ses rais por enluminer le monde , ansint estant nostre sires les commendemanz de sa loy por ensegnier toutes les gens . 
et s aucuns clot ses ioulz qu il ne voie le soleil ne sa clarte por ce ne doivent pas li autre le soleil reprandre ne desennorer . 
eins en doit cheoir touz les maux sor cex qui sa clarte ne voillent esgarder ; 
et si fait il , quar il vont tastant les paroiz et si chient es fosses . 
et ausint comme li souloilz enlumine celu qui claremant le regarde , ausi done nostre sire jhesu crit conmunemant a toz la charte de sa grace si voilt ovrir les ieulz encontre . 
mes il hai doné a chascun selon ce qu il hai dessierré et covoitié , quar li seloiz de jostise ne defaut a nelui qui regarder le voille , ne il n anlumine nul qui a son esciant laisse la lumiere et s eprent es tenebres ; 
quar dex ai doné a chascun franc jugemant por eslire lou quel qu il voilt , ou lumiere ou tenebres tant comme il est an cest siecle . 
" atant demandai josaphat que estoit frans jugemant , et balaam li respondi : ' franc jugemant est une veluntez de arme raisonauble qui sanz controviemant de nelui eslit le quel qu ele veilt , ou bien ou maul . 
" et josaphat li dit : ' est il plus de gens qui ces choses preeschent que tu touz seulz qui si duremant enseignes a hair la presante vie ? 
" balaam li respondi : ' en cest roiaume n en conois ge pluis , quar li cruautez ton pere les ai touz occis et destruz por ce qu i voloit que tu n oisses ja ceste creance remanbrer . 
" et josaphat li dit : ' onques mes peres n oy de teil chose parler ? 
" balaam respondi : ' il n oy onques riens qui a profist li tornast , quar il ai les ieulz del cuer clous si que il ne voit la lumiere . 
" et josaphat li dit : ' si m aist dex , ge voudroie qu il eust toutes ces choses bien aprises . 
" et balaam li dist : ' se cuit bien que ancores serai il par toi saus et que tu seras peres ton pere , quar j oi ja parler d uin roy qui mont bien governoit son regne et qui mont estoit prodons se ne fust ce qu il estoit paiens et del tout abandonez a cultiver les ydoles . 
cil roys avoit zz conseillier mout bon et mout saige qui mout estoit bien aornez de toutes les manieres de vertuz qui apartenoient a deu ne au monde . 
cil conseilliers estoit mont dolenz de ce que cil roys menoit en tele error et sovant l en voloit reprandre , mas il ne paroissoit , quar il avoit paor que se li roys s en corroucoit et qu il et touz ses lignaiges n en fust honiz . 
por ce se pansai qu il atendroit et leu et tans qu il l an peust metre a raison . 
un jor vint li roys a lui si li dist : vien avec moi et nos irons jouer par la cite . 
ensint conme cil auloient , si virent zz rai de clarte qui reluisoiz par zz pertuis et il auloient au pertuis et virent zz seuz terrin ou il avoient zz petit habitacle . 
en cel habitacle si avoit zz home et sa famme qui estoient si povre qu il n estoit riens en terre qu il eussent , mes il chantoient et mentoit la gregnor joie que nul genz peusent mener . 
tuit cil qui avec le roy estoient regardoient ces choses a mervoilles de ce que cil menoient si riche vie qui estoient si povre qu il n avoient que vestir . 
lors dist li roys a son consoillier : ha , doulz amis , or pouez veoir mervoilles . 
nos qui tant avons et bien aise en cest siecle et si ne nos ploust onques tant comme a caux plest cest povre vie qui si est aspre et ele lor senble souef et liegier . 
lors sout bien cil et vit qu il estoit bien lius et tans qu il meist le roi a raison de ce don il avoit en grant dessierrier . 
si li dit : rois , que te samble il de ceste gent ? 
li rois li respondi : il me semble que la lor vie soit la plus maleuree que ge omques mais veisse . 
et cil li respondi : roys , bien saiches que encore lor semble la nostre vie yy tanz plus maleurouses , quar totes nos richesces de ceste vie sont ausi comme fiens a caux qui ont essaié la doucor de la vie pardurauble , et ausint comme il nos semble qu il deussent estre dolant por lor povrete del cors , encore lor sanble il assez plus que nos deusens estre dolant por la povrete de l arme . 
de ces paroles fu li rois toz esbaiz et dist : qui moine donc meillor vie de nos il respondi tuit cil qui degerpissent les choses temporex por les choses parduraubles . 
et quant li roys li out demandé que estoit vie pardurable , il li respondi : c est zz regnes pardurables qui ne puet faillir . 
tuit cil qui i seront , seront si riche qu il ne douteront ne maladie ne povrete , einz seront toz jorz en joie pardurauble . 
et li roys li dist : qui sont cil qui ceste joie auront ? 
il li respondi : tuit cil qui vont la droite voie qui a cele vie moine don la vie est mont legiere a caux qui la dessirrent . 
et li roys li dist : et quex ast la voie qui iluecques moine ? 
il li respondi : la voie qui moine a la vie pardurable si est croire et aorer nostre segnor jhesu crit et fere les conmandemaz . 
li rois li dist : commant va ce que tu ne m as pieca feit savoir ces choses , quar il me semble que se ces choses son veraies , qu en ne les doit mie despire , et s eles sont douteuses , lan les doit tant enquerre que lan en sache la verite ? 
et cil respondi : roys , ne douter mie que ce ne soit voirs et bien saiches que ge les ai lessies a dire fors por ce que ge doutoie que tu en fuses corrociez . 
et se tu le me conmandes , ge te remantevrai sovant puis ore en avant . 
li rois le respondi : je voil voirement que tu les me remantoives , et non mie suelemant toz les jors , mes totes les hores del jor que il ne covient mie a tex choses laschemant entendre mes en grant estude et en grant ardure de cuer . 
puis fu cil roys crestieins et parvint a haute religion . 
ensint par aventure avendrai il encore de ton pere , quar se auscuns li disoit le bien par avanture , il antandroit et laisseroit le maul et se tendroit au bien . 
" atant li dit josaphat : ' de mon pere face dex son plaisir , mes por ce que je ai apris par tes seintes paroles la vanite des richesces terriennes lerai ge tout et userai avec toi lou ramenant de ma vie por ce que ge soie avoc toi parceniers de la joie pardurauble qui ja ne prendrai fin . 
" balaam li dit : ' se tu faiz ce que tu diz , tu seras senblaubles a zz tres saige damoiseaul don j oi parler qui estoit filz a mont tres riche gent et ses peres lou voloit marier a une mont bele damoisele , fille a zz mont gentil home et mont riche . 
lors vint a son fil et li dit conmant il le baiot a marier . 
et por ce que li anfes pansoit que li mariaiges seroit malvais a son oes , si degerpi son pere et s en tornai en fue . 
et ensint comme il s enfuioit , si avint qu il asegna por aventure a la maison a zz povre home vaillant et ilec repousai por le chaut qui l avot lassé . 
une suele fille que cil vellarz avoit seoit a la porte et ilec ovrot de ses mains et louoit nostre segnor sans repos et li rendoit graces de mont bon cuer . 
li enfes qui ces choses ouoit li dist : famme , commant est ce que tu qui es si povre et si soufratouse renz a de ausi hautement graces comme s il t avoit aucune grant richesce donee ? 
la damoisele li respondi et dit : donc ne sez tu que une petite medecine garist l ome sovant de grant delor ? 
ansint son les graces qu en rent de ses petiz dons achoison de mont grant bien apres . 
se sui fille a cel povre home et nequedant ge ran graces et beneis nostre segnor de tant pou con il nos ai doné , quar ge sui toute certaine que cil qui ces petiz donz nos ai donez que il nos pourai bien doner gregnors quant i li plairai . 
et se ne li ran ge mie graces seulemant de ces petiz biens que tu me voiz avoir par dehors , quar nostre sires n es m ai mie donez mes prestez ; 
les richesces terriennes ne sont pas a caux qui les ont , quar nostre sires ne les lor ai que prestees seulemant . 
cil qui assez en ont n i ont mie grant prou , ne cil qui pou en ont n i ont mie grant domaige . 
a autel fin vienent li povre comme li riche touz les covient a morir et lors enporte autant li povres de sa povrete comme li riches de sa richesce . 
li uns ne li autres n enportent que une haire ou zz lincuel . 
bien saiches que ge ne ran mie graces a nostre segnor por covoitise que ge aie des richesces terriennes que je n ai mie deservi le disme de tant con nostre sires m en ai presté ; 
einz li rain graces des autres granz biens qu il m ai fait qui plus me sont profitaubles que les richesces terriennes . 
se li ran tout avant graces de ce qu il m a faite et formee a s ymaige et de ce qu il m a fait venir a la conoissance de la seinte creance et me semont a la vie pardurauble et m a ovré la porte de paradis et ge i entrerai s an moi ne remaint . 
de ces dons ne poroit nus randre graces tant con il devroit et se ge ne li randoie auscun pou de merciz de ces granz dons qu il m a donez , conmant me pouroie ge escuser ? 
quant li anfes out oy la pucelle , si s an esbai touz et aulai lors au pere a la damoisele et li dist : done moi ta fille a famme que ge l ai amee por sa grant biaute et le grant sens que ge hai trové en li . 
li veillarz li respondi : il n afiert mie que qui est filz es riches gens aist la fille a zz povre home si come ge suis . 
li enfes li dit : bien saiches que ge n avrai ge famme se ta fille non se tu le me voilz doner et si me voloit en doner la fille a un mont riche home , mes ge n an oy cure , ainz me tornai en fuie . 
et or voil ta fille avoir por ce qu il me samble qu ele soit saige et por l amor deu . 
li veillarz li dit : se ne la et donrai pas que ge ne soufreroie mie que tu la menasses en la maison ton pere . 
li damoisiaus li dist : por ce ne la me laissier mie a doner , quar ge remeindrai avoc vos et prenderai vostre abist . 
" atant despoilla la riche robe qu il avoit vestue et prist la povre robe a celu veillart . 
quant il veillarz l out esprové en mainte maneres et qu il ne demandoit mie sa fille por maulvaise amor qu il concut an lui , si le prist par la mein , si lou menai en sa chanbre et li moustra mont granz richesces qui estient repostes plus que cil enfes n avoit onques vehu en tote sa vie et li dit : filz , tout ce donrai ge por ce que tu as esleu a estre oirs de ma subtance . 
li enfes out tout cel avoir et puis passa de richesces touz caux de son pais . 
" lors dit josaphat a balaam : ' il me semble que cist contes apartient asez a moi et que tu me sembles a l anfant qui s anfuy de son pere et toi meismes au viel home qui l anfant esprova et li dona sa fille et ses richesses , mes or te pri que tu me dies commant tu me bees a esprover por savoir mon coraige . 
" et balaam li respondi : ' se ai ge esprové que tu es de cler entendemant et d estauble et droiturier coraige et dex por sa misericorde moustroit que je trusse ton cuer jusqu a la fin ensint estauble con ge l ai trové tresque ore . 
" josaphat li respondi : ' certes se deu plait , si feras tu , quar l arme de moi est si anluminee par tes ansoignemanz que la clarte ou tu l as mise ne li faudrai jemais , ne n antrerai en la tenebrour ou tu la trovas quant tu veins a moi , quar tu m as si bien enseigné et aprise la voie de verite que se tu n euses onques an ton aaige feit que penser a moi ensegnier , si ne cuit ge mie que tu me peusses miaulz enseignier que tu as feit . 
or si te pri que tu me dies quanz ans tu puez avoir et en quel leu tu converses et quel conpaignie tu as , quar bien saiches que ge m an bee a aler avecques toi sans departir a nul jor de ma vie mes . 
" balaam li respon : ' si comme ge cuit je puis bien avoir yy ans et ge meing an la terre de sennar et si ai compaignons qui ausint se travaillent por la vie pardurauble conquerre ausint comme ge faiz . 
" josaphat li dit derechief : ' que est que tu diz ? 
tu sembles bien avoir yy et yy ans et tu diz que tu n en as que yy . 
comment puet ce etre ? 
" balaam li respondi : ' se ge voloie conter mon aaige de cele oure que ge nasqui de maniere , je cuit bien que je avroie bien entor yy et yy ans . 
mes tant con ge despandi de mon aaige an la vanite de cest monde , ja cil aaiges ne serai por moi contez , quar tant comme ge servi a la char et ge fui es desleaus pechiez , itant fu ge morz , et l aaige de mort ne doi ge pas conter a l aaige de la vie . 
mes puique li mondes fu crucifiez a moi et je au monde et fu hors de la puor des pechiez , onque puiz ne nasqui en char , ainz ai vescu an moi criz . 
ces ans et ces jorz apelerai ge par droit anz de vie et jorz de salut . 
de ces anz puis ge ancore avoir yy anz . 
je ne conte mie les anz de mort avesque les anz de vie onques ce ne m aviegne , et bien garde que tu meismes n es i contes . 
ja ne cudier ja que cel vivent qui vivent selonc la char , ainz les doiz tenir a morz . 
" et josaphat li dit : ' puisque la vie charnex n est mie apelee vie , ne doit apelee mort ? 
" balaam li respondi : ' tu as a droit jugié . 
por ce ne doust ge mie la mort terrienne ne apel neis mort que s ele me prant fasant les conmandemanz nostre segnor ; 
ele ne me fet que trepasser de mort a vie . 
tu meisme puez bien savoir que se je doutasse la mort terrienne , je ne fuse mie cai venuz par toi enseignier la voie de verite , quar desque je viing , savoie je bien que se tes peres savoit que ge fuse en teil maniere venuz , il me livreroit a mil morz se ge pouoie de tant de morz morir . 
mes ge despis totes ses menasces selonc le conmandemanz a nostre segnor qui dit : ne doutez mie caux qui occient lou cors et ne poient occiren l arme , mes celu doutez qui puet le cors et l arme metre en anfer . 
" et josaphat li dit : ' il me samble bien a toutes tes paroles que tu prises mont pou les choses de la presante vie . 
certes mont estes antre vos bien cure que si avez bone volunte et estauble . 
ancore te pri ge que tu me dies en quel maniere vos qui estez es desserz porchaciez vostre vie et vostre vesture ? 
" balaam li respondi : ' nos vivons des fruiz des arbres et des erbes que nos trovons por la forest dun nus ne se conbat a nos , ne ne tance por avarice qu il ait de ces choses garder , ne covoitise qu il ait de la querre . 
nostre tauble si est toujorz mise si vieigne qui voilt sans nonbre et sans mesure . 
et s i covient por avanture qu auscuns de nos freres qui maignent es viles autor nos nos aportent del pein , nos le pregnons ausi com por la porveance nostre segnor et por la beneicon de cez qui por deu lou nos donent . 
nos robes sont de laine et de poil mont aspre por ceste maulvaise char plus tormenter . 
de ce nos vestons nos yver et este et puesque nos avons les coteles vestues , ja n es despoillerons devant ce que eles seront tote usees . 
or t ai dite la meniere de la vie que nos menons por aquerre la vie pardurable . 
" et josaphat li dit : ' qui est donc ceste robe que tu as vestue ? 
" balaam li respondi : ' je l anpruntai a un de nos freres por plus celeemant venir a toi , quar il n afiert pas que je venisse a toi en ma propre vesteure por ce que trop fust diverse a celes de cest pais . 
ensint le fit jadis uns hons . 
uns suens cosins qu il amoit mont estoit pris de ses enemis et menez en chativoisons en estrange terre et por ce que cil voloit son cosin delivrer si mist nis le suen habist et prist l abit de ses adversaires et ala en la terre ou ses cosins estoit et l en amenai et l en delivrai de lai ou il estoit . 
en teil maniere le fis ge . 
se me vesti de l abit de pais pour toi delivrer de la servitude au deauble . 
or t ai fait conostre sa decevance et la vanite de cest monde et en quele maniere tu en seras ostez s en toi ne remeint . 
or me covient retorner lai don je suis venuz et quant ge serai lai , je despoillerai cest abit et reprendrai le mien propre . 
" atant li pria josaphat qu il li moustrat le suen habit propre ; 
et quant balaam se fut despoilliez de la robe qu il avoit vestue par desure , si fu mont horribles a regarder , quar il avoit tote la char degastee et le cuer tot noir de l ardure dou souloil . 
et si estoit coverz d un drap lange mont aspre des le nonbril tresque as genous et d uin autel mantel estoit coverz entor les espaules . 
quant josaphat out veuz cele mervoille et cele aspre vesture , si sopirai parfondemant et dit en plorant : ' puisque tu es venuz de lointaing pais por moi delivrer de la servitute au deauble , or met convenauble fin a ton ovre et moine l arme de moi hors de ceste chartre et nos an alons lai don tu es venuz por ce que quant ge serai en ton habitacle que ge soie baptiziez et faiz conpainz de ceste mervoilleuse conversation . 
" balaam li respondi et dit : ' uns riches hons norri jadis une biche , et quant cele biche fu granz et parcreue , si dessierai naturemant a aler . 
en un jor avint que ele issi del manor au riche home et trova zz fols de bestes paissant en l orlaille de la forest et quant ele out tote jor pau avec les bestes , si retornai la nuit a l osteil . 
et l andemain quant il fu jors , si ala derechief por la malvaise garde des sergenz au bois et se remist en la compaignie des bestes sauvaiges . 
et quant les bestes s aloignoient d ilec por paistre , ele les suvet . 
quant li sergant qui garder les devoient s en aperceurent , si monterent et alerent apres les bestes ; 
si occitrent les unes , les autres navrerent , les autres esparpillerent por la forest . 
et puis pristrent leur biche et la ramenerent et garderent si bien que onques puis ne pout issir del menor au riche home . 
se tu t en vas avec moi , je ai paor que nos ne soiens en autel maniere bailli , et que ge ne perde a touz jorz ta compaignie , et que je ne soie a touz mes frere achoisum de mont grief persecution . 
mes ge dirai que tu feras : tu te feras tout avant baptizier et remeindras en cest regne et lairas le maul et feras le bien et iras a ton puoir an la voie des conmandemanz nostre segnor jhesu crit . 
et quant tu verras leu et tens et il plaira a nostre segnor , si vanras a moi et lors serons ensemble le remanant de nostre vie . 
et s il avient que nos ne puissons estre conpaignon en ceste vie , se ai fiancie en nostre segnor que nos serons conpaignon en la vie pardurable . 
" lors plorai derechief et li dist : ' il plait ensinc a nostre segnor sa veluntez soit faite . 
or n i ai donc que dou panser que je soie baptisiez . 
et puis si prandra de mon avoir por le vivre de toi et de tes freres et iras en pais ou leu de ta conversatiun et ou nostre sires te puet garder et salver . 
et te pri por deu que je ne soie obliez en tes orisons , mes prie nostre segnor qu il me tiegne an mun buen prepous et qu il m outroit que ge puisse ancore a toi venir et en teil maniere ouvrer en terre que ge soie tes conpains en ciel . 
" balaam li respondi : ' le baptesme ne desfent ge mie , ains te lou bien que tu te hastes , mes de ce que tu deis apres , que je prisse de ton avoir por moi et por mes freres , comant poroit ce estre que tu qui es povres donasses t amosne au riche ? 
quar li riche sulent doner leur aumosne as povres , et non mie li povre as riches et bien saiches que toz li plus povres de mes freres est cent tanz plus riches de toi , mes ge ai si grant fiance en la merci nostre segnor que ge croi bien que tu seras riches de richesces don tu es ores povres . 
" et josaphat li dist : ' fai moi ceste chose entendre , quar ge n entan mie comant li plus povres de tes freres puist estre plus riches de moi les quex tu me deis qu il estient si povre qu il n estoit nule riens terrienne qu il eussent . 
et conmant m apeles tu povres qui sue filz de roi et ai totes les richesces que ge voil avoir ? 
" balaam li respondi : ' por ce se ge te dis que mi frere n estient mie riche de l avoir terrien , ne te dis ge mie qu il fusent povre , mes caux qui son chargié des avoirs terriens et sont toujorz an souci et en pensee conmant il puissent lor avoir terrien acroistre , caux apele ge soufraitous et povres de tres grant povrete . 
mes caux qui ont despités les robes et les viandes deliciouses et les autres richesces terriennes et tiegnent tout ce plus vil que la boue desouz lor piez por amor de deu , icaux tien ge a riches et a conbles que il ont tantqu il ne voillent plus qu il ont . 
tu meismes avras encore cest esperiteil richesce por l aide de deu . 
por ce te di ge que se ge raportoie a mes freres l anemi qu il ont pieca veincu et defolé desor lor piez , je lor avroie ge mont male guerre et si me samble que ge avroie jai enchagié les mestiers au deauble , mes dex m an desfende . 
por ce ne cuidier mie que j amportoie ton avoir ne tes robes , quar il se tiegnent miaulz apaié de teis vesteures que il porchacent por lou bois que il ne feroient de tes pelicons gris ne de tes robes forrees . 
mes l avoir et les robes que tu lor voloies envoier , si done tout as povres qui mestier en ont et ensinc feras tu ton tressor es cielz ; 
quant tu avras tot doné et departi , si t arme des armes nostre segnor . 
caing tes reins de la centure de chastee et aorne ta lange de verite . 
et si vest la cote de justise , et pran l escu de droite foi , et pren en ta mein l espee del seint esperit , et puis si met tes piez an la voie de l evangile et va tot seuremant conbatre au deauble . 
et ge te di que tu le veintras et abatras desouz tes piez et seras coronés de la corone de victoire de la mein meisme nostre segnor jhesu crit qui vit et regne par toz les secles des seglex . 
" quant balaam out apris le fil le roy en la meinere que ge vos ai devisee , se li dist qu il s aparoillat a recevoir baptesme et fu avec lui par plusors jors et le fist estre en gehunnes et en oroison . 
et li ensegnai touz les poinz de sa creance et li reconta les evangiles et les ensoignemanz as espostres et il espont les propheties que il savoit tout le viel testament et le novel . 
et le jor qu il le duit baptisier , si vint a li et se li dist : ' voiz , tu doiz recevoir le signe de la seinte croiz jhesu crit et estre segniez de la maniere de son volt et estre filz deu et tamples del seint esperit . 
" lors li recommencai tote la force de la creance et li demandai s il la creost ensint comme il l avoit recordee . 
et quant josaphat li out respondu qu il la croit , si le baptizai ou non del pere et dou fil et del seint esperit et balaam chanta la messe et li refit recevoir le seint sacremant del cors nostre segnor . 
et puis dist : ' beneoiz soit nostre sires qui t a gité de la servitute au deauble . 
biaus tres chiers filz , or i parrai conmant tu te garderas des laz don tu es achapez et conmant tu ovreras sor le fondemant de la droite foi , quar foiz seinz ovre est morte et oivre sainz foi . 
tu es novelemant engendrez et nez . 
or garde que tu te norrises del lat de vertuz et que tu voises le droit chemin des conmandemanz nostre segnor , quar ge te di encores soit il apelez aspres et estroiz por le travaul dou cors , si ast il legiers et dessirrauble a caus qui i voillent venir . 
bien t i gardes que tu n i laisses nule maulvaise acostumence avoir segnorie seur toi mes si tost que tu seras cheuz en auscun petit pechie , si te relieve tantost et l araiche endementresqu il ast noviaux , car con plus le lairas enraciner , plus en avras de peine a l araichier . 
et por ce est on essailliz de granz pechiez qu am n eschive mie les petiz si conme les maulvaises pensees et les oiseuses paroles et asez autres manieres de pechiez qui ne sont mie el nonbre des mortex . 
por ce fet il mout que saiges qui de ces choses se relieve quant il en ast cheuz , quar il avient sovant que quant len ai une petite plaie et en la mot a non chaloir , si porist la charz et mene lou cors a si grant enfermete qu il en muert . 
ausi conme li petit pechie demoirent an l arme , si la porrisent et les moinent as granz pechiez criminex por quoi l arme muert de pardurauble mort , quar ele ne sant mie la puor , ainz se delite et soille ausi conme la true qui soille an la boue . 
et quant il avint que auscuns se voilt repantir de son pechie , si li covient si chieremant conparer sa maulvaise acostumence que mont li covient repantir de cuer avantqu il en puet revenir a veraie repantance , quar mont est gries chose de duremant hair ce qu en ai duremant amé . 
et quant la misericorde de deu ai aaisé tant l ome qu il se repent de son pechie , si li covient faire la penitance tele comme il afiert au pechie . 
por ce te pri ge que tu gardes toi de toz pechiez et que tu faces les conmandemanz nostre segnor jhesu crit . 
et si oste de toi ire et desdieng , quar ce sont les choses por quoi les orisons sont plus refusees devant deu . 
" quant balaam out enseignié le fil le roi ces choses , si alai a son osteil . 
li sergant josaphat qui chascun jor veoient balaam aler et venirs lors se mervoillerent mont . 
li zz d aus qui avoit non zardan qui estoit plus saiges que tuit li autre si vint a son segnor et si li dit : ' sire , don ne savez vo commant ge ai touz jors mon segnor le roi vostre pere amé et leaumant servi ? 
et por la grant fiance qu il avoit an moi me mist il a vos por vos garder et servir et me desfendi que ge ne laissasse pas ceanz nulu entrer ne a vos parler . 
et je dout que je n aie mie feit son conmandemant , quar cil veillarz qui si sovant vient entor vos se dout qu il ne soit de cele septe que mes sires li rois ai tant hai , et se ce est voirs , ge sap bien que ge suis jugiez a mort . 
por ce vos pri ge que vos sofrez que nos facions savoir mon segnor le roi son estre , ou que vos revegnez des ore en avant de parler a lui . 
et se vos ne volez ce faire , je vos pri que vos m ostez d entor vos et que vos priez mon segnor vostre pere qu il mete zz autre en leu de moi . 
" josaphat li respondi : ' zardan , ge te dirai que tu feras . 
entre dedanz ma cortine et escoute conmant il parole a moi et puis si metras conseil an ton afere . 
" et quant balaam fu revenuz a lui , se mist josaphat zardain dariere sa cortine et dist a balaam : ' recorde moi la divine doctrine por ce que an soie plus remanbranz . 
" et balaam li conmenca a parler de deu et de sa creance , et conmant en doit lui suol doter et amer et feres ses conmandemanz , et conmant il fist totes choses veaubles et neant veaubles , et conmant il fist adan et le mist en paradis , et conmant il en fu gitez por son forfet . 
et puis li aconta les bien parduraubles et conmant humene nature le puet conoistre et que dex ai promis a ses amis et les poines parduraubles qui sont aparoillies as pecheors . 
puis li dist conmant li filz deu descendi en terre por le monde racheter , qui perduz estoit par le pechie de nostre premierein pere , et li mostrai tote la meniere de l incarnation et des miracles qu il fit en terre , et de la resurrection et de l ascension et l avenemant del seint esperit suer les apostres . 
et puis li conta la vanite des presantes choses et la descoveneue de la vie terrienne et la chaitivete de caux qui es deliz del monde s abandonent . 
et puis fist s orison a nostre segnor que il por sa misericorde tenist josaphat en son boun proposemant . 
quant il li out totes ces choses et asez autres retornees , si retorna a son ostel . 
et quant il s an fu retornez , si vint josaphat a zardain et li dist : ' as tu oy que cist hons m a dit ? 
il me cude decevoir par venes paroles et fere acroire ne sap quel estrange deu qu il preesche . 
" zardan li respondi : ' he ! 
biauz doulz sires , m essaiés vos ? 
je sap bien que vos amez plus sun preeschemant que vos n en feites le samblant . 
nos avons autres foiz teil preeschemant oy , mes puisque vostre peres prist gerre as crestiens , n en oymes nos gaires , quar il les ai toz chaciez de cest pais si que lor preeschemanz est auques remes . 
mes se ses preeschemanz vos plait et vos volez s aspre vie emprendre , he las ! 
chaitis , que devendrai ? 
certes ge ne sap que ge puise respondre a mon segnor le roi vers cui ge ai trop mespris quant je onques laissa nelu entrer ceans . 
" josaphat li dist : ' he las ! 
por ce que ge t amoie plus que touz mes autres sergenz , te cudoie ge retraire de ta folie et de ta creance et tu coneusses ton criator et seusses por quoi tu fus fez , mes or voi ge bien que m esperance m a deceu et que tu n as riens entendu de chose que tu aies oye . 
se tu faiz ces choses savoir a mon pere , tu n i gahenneras riens fors que tantque tu le feras corocier et dolant . 
por ce te di ge que se tu voilz faire son preu et le mein , ne li fai de totes ces choses riens a savoir devantque tu en avras leu et tans . 
" mes de quanqu il li ensoigna , perdi il sa poine . 
le matin revint balaam et li dit qu il l an covenait a rauler lai don il estoit venuz . 
lors commencai josaphat mont duremant a plorer comme cil qui mont en fu dolanz . 
mes balaam le reconforta au miaulz qu il pot de la parole nostre segnor et li dist que encore seroient il conpaignon neant departauble ; 
et por ce que balaam ne vout josaphat corocier , et por ce qu il doutoit que zardain l acusast a son pere , si ne fit mie grant poine a lui retenir , ainz li dist : ' mes tres doulz peres esperitex , puisque tu t an vois auler en ta seinte conversatium et moi laisser et la vanite de cest monde , je n an ois desdire ta volunte . 
mas va lai ou nostre sires soit garde de ton cors et de t arme , et si te soveigne de cest chaitif en tes orisons , et si te pri que tu faces une suele chose que ge te dirai . 
tu ne voilz riens prendre de moi por tes freres . 
or te pri que tu prennes dou mien auscun pou au tuen ois por ton vivre et por ta vesteure . 
" balaam li respondi ' puisque ge ne voil riens prendre por mes freres , conmant en prendroie ge por moi ? 
ja se deu plait , ne prendrai riens . 
ne ge ne il n an serons enconbré por moi . 
" et josaphat li dit : ' puisque tu ne voilz faire ma priere , or te pri por deu et por l amor que tu as vers moi et ge vers toi que tu ne m escondies mie une chose que ge te demanderai encore : que tu me laisse cele aspre vesteure que tu as vestue et tu enporte une autre que ge te baillerai por ce qu il te soviegne de moi et moi de toi . 
" balaam li respondi : ' ge ne te donrai pas ma maulvaise vesteure por avoir la bone que ge ne recoive en eschange le guerredun de mon petit trevaul . 
mes por ce que ge ne voil escondire ta priere , or me fai querre yy heres ausint despites comme les moies sunt et ge les prandrai et te lerai les moies vesteure . 
" et quant jasaphat li ot fet querre teles conme il li demandoit , si les li bailla et balaam li bailla les sues , et josaphat en fist plus grant joie que il ne feist de la melor robe del monde . 
atant prist balaam congie a lui et li dit : ' mes tres chiers filz , mest tote ta poine a tenir fermemant la loi que ge t ai ensoignie et aies en remenbrance toz jorz la mort et te soveigne des poines d anfer comme eles seront gries et les joies de paradis comme eles seront delitaubles . 
" lors commencai josaphat a plourer et dist : ' hay ! 
bons mestres , ceste lasse d arme ou troverai ele mais si bon pastre con tu li as esté ? 
se ne sauroie touz les biens reconter que tu li as fez et por ce que ge ne te puis rendre , dex qui toz biens regerdone les te rande . 
" atant tendi ses mains balaam vers le ciel et dist : ' biaus sire dex , qui ceste criature feis a ta samblance et as mise en voie de verite par cest tuen sergent neant digne , je te ran graces et merci et si te pri et requier que tu la confortes et mainteignes a ton seint servise et faces fere ta velunte et le faces parconier de la joie pardurauble qui viz et regnes por toz les siegles des siegles . 
" et quant josaphat out respondu amen et il se furent entrebaisié et entrecommandé a deu , si issi balaam dou pales et se mist en la voie joianz et liez et louant nostre segnor jhesu crist de ce qu il avoit son ovre monteplié en bien . 
quant balaam s en fu departiz , si se coichai josaphat en orisons et dist an plorant : ' biaus sire dex , soies en ayde a cest povre orphelin qui n atant mes de nelui ayde se toi non . 
sire , puisque tu voilz que uns chascuns viegne a la conoissance de verite , aies de moi merci et ensegne moi la voie de tes commandemanz , quar ge suis neant suffisanz a bien faire sanz t aide . 
" puis cele oire en avant garda josaphat netemant son cors et fu mont ententis a toutes bones oivres , nomeemant en orisons . 
et quant il avenoit qu il ne pouoit entendre ou por son pere ou por ses sergens , se rendoit la nuist ce qu il anprintoit de jor et estoit tresque il anuitoit dusque l aube del jour en orisons et larmes por l amor nostre segnor . 
zardan , qui de sa vie se pregnoit plus garde que li autres , estoit pensis en quel maniere il se poroit de son servise oster . 
un jor alai a sa meson et se feint malade et quant li rois le sout , si estaubli zz autre en son leu por son fil servir et garder . 
et por ce qu il estoit mont dessieranz de la sante zardam , si manda zz mont buen mire et li priai qu il meist grant peine a lui garir . 
et quant li mires l ot visité et veue s orine , si vint au roi si li dist : ' il n est nule maniere de maladie que je puisse en cest home trover et si vos di que ge ne cuit pas que il gise por nule maladie de cors mes por auscune mesaise de cuer . 
" et quant li rois oy ces choses , si pansai que ses filz se fust d aucunes choses corrociez a lui et que por ceste achoisum s an fust departiz ; 
et por ce qu il voloit ceste chose enquerre , si manda a zardan qu il iroit l endemein veoir . 
et quant zardan oy ceste chose , si se leva l endemein mont matin et alai au roi . 
et quant li rois le vit , si li dist : ' ha , zardan , por quoi t es tu levez et grevez por cai venir ? 
se te voloie aler veoir por mostrer a tote ma gent la grant amor que ge ai a toi . 
" zardan li respondi : ' sire , ge ne suis mie malades de nule maladie de cors , ainz est mes cuers tormentez si duremant que nuns ne poroit croire et por ceste chose ne fut il mie bien que ge soufrisse que vostre hautesce me venist veoir . 
" et quant li rois li out demandé l achoison de sa tristesce , zardam li respondi : ' se suis si corrociez de ce que ge ai malvaisemant tenu ton conmandemant que tu ne me porroies tant faire de maul quam ge ai deservi a avoir . 
" et li rois le dist : ' de quoi as tu si mauvaisemant tenu mon commandemant ? 
" et zardam li respondi : ' de mon segnor vostre fil que je ai maulvaisemant gardé , quar uns desleaus anchanterres ai parlé a lui et li ai ensegné la loy as crestiens . 
" lors li conta de chief en chief comant li seinz estoit venuz a lui et conmant josaphat avoit de son buen cuer escoutees ses paroles et conmant il l avoit fet crestien . 
et si dist que josaphat avoit apelé ce veillart balaam et bien avoit oy dire qu il estoit uns des plus hardis de la crestiene creance . 
li roys fu si corrociez de ces choses qu il ne sout que devenir fors tantqu il mandai un suen consoillier qui avoit non arrachis et estoit mont bons astronomiens . 
et quant il fu venuz , si li conta li roys tout son enui . 
et cil li respondi : ' roys , ne soies jai de ceste chose esmaiés , quar je metrai teil conseil en ceste chose don tes couroz serai asouaigez , quar ge sap de voir que ge lui ferai renoier la droctrine de l anchantaour et revenir a ta volunte . 
" de ces paroles fu li roys mont confortez . 
' roys , li miaudres conseil que ge puisse metre en cest affaire si est de querre balaam , quar se nos le pouons trover , nos avrons tot gahennié , quar s il ne voilt faire nostre velunte , nos le tormenterons tant de diverses manieres de tormanz que nos li ferons reconostre devant ton fil nes que il li menti de totes les choses qu il li fit entendant , et ensint reviendrai josaphat a la velunte de nos dex . 
et se nos ne pouons trover balaam , je troverai zz autre veil hermite qui resemble bien balaam qu il n est nuns qui legieremant peust li ung deviser de l autre . 
cist est de nostre suite et ai esté mes mestres . 
se ira parler a lui et li conterai totes les choses qui nos sunt avenues et li dirai qu il vegne en semblance balaam et se feigne qu il voille desfandre la loy es celestiaus . 
lors si ferons savoir par tout que nos avons trové balaam et li ferons prendre desputoison a nos . 
et quant nos avrons une grant piece oposé et respondu , si se foindrai cil qu il ne saiche mes que dire ; 
en tele maniere se laira suremonter . 
et quant tes filz verrai son mestre veincu et desdire quamqu il avoit dit , je ne dout pas qu il ne reviegne a nostre creance et qu il ne soit plus obeissenz qu il ne fu onques . 
" de ces choses fit li roys trop grant joie et dit que arrachis li avoit mont bon conseil doné . 
et por ce que li roys savoit bien qu il n avoit gaires que balaan s en estoit departiz de josaphat , si se hasta d ou querre et envoia genz por querre a grant plente et as pies por gaitier les chemins . 
et il meismes monta et prist grant plente de chevaliers et ala par tout la ou il cudoit que balaam en fust alez et le quist yy jorz en teil maniere et n en trovai point . 
et quant il fu revenuz en son pales , si fist essenbler mont grant conpaignie de chevaliers et les bailla a arachis et li dist qu il alast en la terre de sennaar et quesist tant balaam qu il le retrovast . 
arrachis ala en la terre de sennar et demandai en touz les leux o il vint novelles de balaam , mes il n en oy onques novelles par la terre . 
si le quist par le forest et par les desserz antor les leus ou il pouoit aler n a pie n a cheval . 
et si comme il le queroit , si avint que il vint avec ses genz en une haute montaigne et vist une grant conpaignie de hermites . 
lors conmendai a ses genz qu il les prissent et amenassent devant lui . 
cil i alerent et les pristrent et les amenerent devant lor segnor . 
il avoit entre ses seinz hermites zz qui resanbloit estre maistres des autres qui portoit une escharpe toute pleigne de reliques de cors seins . 
quant arrachis les out touz regardez et il ne vist mie balaam comme cil qui bien le conoissoit , si en fu mont corociez et dist : ' ou est li tricherres qui ai le fil le roy deceu ? 
" cil qui portoit l escherpe li respondi et dist : ' cil tricherres que tu demandes n est mie entre nos . 
dex nous en desfand , et si tu eusses grant talant de lui trover , il ne te covenist mie querre si loint de ton pais , quar il est deboutez d antre nos por la grace de nostre segnor jhesu crist et habite entre vos . 
" et li princeps li dist : ' quenois tu donques celu que ge te demant ? 
" li seinz hermites li respondi : ' se conois voiremant le deauble qui converse entre vos et vos ai touz deceuz . 
" li princes li dist : ' je ne demant mie dou deauble , ainz demant de balaam . 
" li hermites li dist : ' se ne te respondi mie a ce que tu pensoies mas a ce que tu me demandoies , quar tu demandas del tricheor qui avoit le fil le roy deceu . 
et se tu vosisses demender de balaam , tu ne deusses mie ansint dire ; 
ainz deusses dire : ou est cil qui a le fil le roy converti de maul en bien ? 
icil est nostre freres et de nostre seinte conversation , mes nos ne le veismes grant tens hai passé . 
" li princes li dist : ' ensoigne nos san plus son habitasche . 
" li hermites li respondi : ' se il vosist que vos le veissez , il fust pieca venuz contre vos , ne por nos ne le sauroiz vos ja . 
" lors le regarda arrachis mont felenessemant et li dist : ' se vos ne le m ainsegniez , ge vos ferai touz morir de male mort . 
" li seinz hermites respondi : ' quel avoir terrien nos voiz tu avoir ? 
por quoi nos doions douter la mort ? 
nos ne devons mie te seulemant pardener le maultalant , eins te devons encore savoir bon gref se tu nos ostes de ceste decevant vie , quar nos conoisons si bien la fraillete de la vie terrienne que nos avons grant paor qu ele ne nos face auscune chose fere qui soit contre le commandemant nostre segnor por ce dessierons nos a ouffrir a nostre criator sacrefice de nostre sanc meisme . 
" atant les fist arrachis batre et tormenter de mont de manieres de tormanz et quant il vit que por riens qu i lor feist ne li ensegneroient la cele balaam , si les fist touz mener au roi et li conta conmant il avoit balaam quis par tote la terre de sennar et qu il n avoit nelui trové qui riens ne li en voloient dire . 
lors les fit li roys derechief tormenter , et puis lor demandai por quoi il portoient avec aus les os des genz mortes et luer dist : ' se vos les portez por amor de caus de cu li os furent , ge vos ferai venir lai ou il sont por ce que quant ge vos aura mis avec caux que vos amez que vos m an randoiz graces et merciz , quar ge sap bien que chascun dessierre a estre avec celu qu il aimme . 
" li maistres de cele sainte conpaignie li respondi et dit : ' nos les portons por ce que cist os nos represantent tout avant l amor que nos eumes et avons as seins homes de cui il furent et si nos remanbrent lor seinte vie et ce meismes que nos vandrons a auteil fin conme il vindrent au meins en cors et si nos souviennent totes les foies que nos veons les os del repox et les delices ou il sont . 
tu meismes les devroies veluntiers veoir por plus sovant remanbrer la mort , savoir se tu lairoies por la remanbrance point de ta desloiaute qui t as abandonez a si grant felonie que tu ocis les sergenz nostre segnor qui nul maul ne te font . 
" et li roys lor dist encore : ' ne me voillez vos nul maul fere si estes vos desleaux en auscune maniere que vos ne fetes mie a sosfrir entre genz , quar vos amonestez le puple por ne sap quel fause premosse a degerpir les joies de ceste vie . 
et por ce que ge ne voil mie que vos decevoiz les genz qui voillent avoir le delit de cest siecle , vos faz ge destrure . 
" li seinz hermites li dist : ' ces ovres ne mostrent mie que tu soies si dessierranz que li pueples ait la joie de ceste siecle comme tu en fez le samblant , quar se tu vosisses que chascuns fust a aise en cest siegle , tu departisses tes richesces a caux qui nules n en ont . 
mes ensint ne le fez mie tu ne li autre riche home , quar quant vos vehez zz home qui ai aquis auscun pou por sa poine don il bee a soustenir soi et sa maisnie , ja ne seroiz aase devantque vos li avrez tollu ou por force ou por barat puisqu il soit en vostre pouoir . 
s i ne vos voilt doner ce qu il ai san tolir , vos li metez suis qu il est maulvais vilains ou que il est orguoilleus por son avoir et dites que mont feroit bone poine qui le porroit oster de son orguel , quar orguelz est racine de toz autres vices , mes orguel ne li porroit en tolir qui ne li toudroit son avoir qui est achoisons de orguel . 
s il ne vos voilt doner sans tolir , ou par paor que vos ne li toillez , ou par vostre amor aquerre , donc direz vos qu il est prodons et qu il set bien faire bonte et que mont le doit en bien acompaignier . 
quant il n ai mais que tolir ne que doner , ensint covient totevoies que vos aiez ou por amors ou por hayne le remenant de son simple vivre quex que il soit ou bons ou maulvais . 
en teil maniere tollez vos le delit de cest siegle a caux qui sont vos por vostre vaine gloire maintenir et por deliscieusemant morir la viande as vers cest vostre cors . 
mont me mervoil commant vos osez dire que vos veillez qu il aient la joie de cest monde puisque vos meismes la lor toillez si apertemant , mes vos seroiz ausint comme li venerres , quant li venerres voilt aler en bois ou li fauconiers , si vient li venerres a son levrer et li fauconiers a son faucon et les apleignent et lor font grant joie por miaulz prendre la proie . 
et quant il l ont prise , si lor en donent san plus le cuer por amordre mialz une autre foiz aprandre et totes voies lor tolent . 
ausint font li riche home . 
il flatent si caux qui sont desouz aux et dient qu i les aiment et que mont vodroient lor bien et lor amandemant et lor enour . 
et quant il ont auscune foiz porchacié por quoi il dovent avoir teil bien et teil enour conme en puet avoir el monde , si viennent li riche , si lor tolent tout . 
or pues savoir se ge conois bien ta manconge que tu deis que tu voloies que tut cil qui joie voudroient avoir l eusient et je t ai prové le contraire , quar tu meismes lor touz la joie de cest siegle . 
de la joie de l autre siegle ne me covient il mie a parler , quar ele est sanz faillir . 
et dex par sa misericorde t outroit que tu puisses encores veoir des iaulz del cuer et venir a la conoissence de ton criator et estre parconiers de la joie pardurable qui est conmune a toz caux qui desservir la voillent . 
" atant li dist li roys : ' se tu m en croiz , tu lairas ces faubles et m ansoigneras balaam ; 
se ce non , ge te ferai sofrir si grief tormant que onques n ois de si grief parler . 
" li seinz hermites li respondi : ' rois , nos ne somes mie venu por fere ton conmandemant mes le nostre segnor jhesu cript . 
s i vosist que tu trovasses balaam son seint preescheor , tu l eusses pieca trové et par nos ne lou troveras tu mie . 
or puez de nos fere ta volunte , quar ja se deu plait por poine que tu nos faces , ne nos atrairas a pechie et ce ne seroit mie petiz pechiez de livrer en tex meins nostre frere et nostre maistre . 
" lors fu li roys si desvez qu il commandai tantost c on lor saichat les langues et crevast les iauz a broiches de fer et qu an depecat tot lor cors par peces . 
si tot comme il l out commendé , si fu fait . 
en teil maniere recurent li hermite don il i avoit yy martyre por l amor de deu . 
quant totes ces choses furent acomplies , si vint li roys a arrachis son consoillier et li dist : ' il me semble que nostre premiers consoilz aneantist ; 
si conman que vos vos tegnoiz au secont . 
or n i ai donques masque tu faces venir naschor a la maniere que tu me deis . 
" arrachis alai querre celui en un desert ou il menoit et n antendoit s a deviner non . 
et quant il l out trové , si li contai tote la vie qui aivenue lor estoit de josaphat et de balaam et li dist ce que li roys li mandoit ; 
et quant il li out tot dit si repairai arrachis au roy . 
et l andemein demendai au roy grant conpeignie de chevaliers et d autre genz por aler querre balaam et li roys li bailla . 
puis s en alerent el desert querre balaam , ne demorai gaires qu il troverent zz home alant tout soul en une valee ; 
si le fit prendre arrachis lors et amener devant lui et li demandai qui il estoit et comant il avoit non . 
cil dist qu il estoit crestiens qu il avoit non balaam . 
lors fit arrachis semblant qu il fust mont liez ; 
si le menai devant le roy et quant li roys le vit , si l escria a aute voiz devant touz : " es tu li sergenz au deaubles qui as non balaam ? 
" cil li respondi mont simplemant et dist : ' je ne suis mie sergenz au deauble mes a deu . 
tu ne me deusses mie laideingier , ainz me deusses randre graces et mercis de ce que ge ai mené ton fil de tenebres en lumiere et li ai apris a conostre son criator et a degerpir le deauble qui l avot deceu . 
" li roys se feint qu il fu de ces choses mont corrociez ; 
si dist : ' se ne fu la granz debonairete qui maint en moi , il fut bien drot que ge te feisse morir de male mort sem plus enquerre , mes ge sofrerai et estaublirai zz jor de ta delivrance ou de ton dampnemant . 
se tu fez ma volunte et tu racordes a nos dex , tu seras delivrez de mort . 
" atant le bailla li roys arrachis et li conmanda qu il le feist mont bien garder . 
la renomee ala par tout le pais que balaam estoit pris et quant josaphat l oi dire , si en fu mont dolenz et conmancai a prier nostre segnor qu il li gardast son maistre de mesestance . 
mes nostre sires est toz jorz aide a toz caux qui le croient et servent ; 
si ne sofri pas la messaise josaphat , ainz li aparut par nut en avision , einz l aseurai et conta tote la coverte traison . 
ne demorai gaires apres ce que li rois ala veoir son fil . 
et quant ses fil fu venuz encontre lui , mes li roys ne li fit pas teil joie con il soloit , ainz s asist en zz lit et fist sanblant qu il fut irez ; 
puis apelai son fil et li dit : ' biaus filz , don avient ceste male renomee que ge ai oy dire de toi don je suis mont corrociez ? 
nuins ons ne fu onques liez se de fil comme ge fu de toi a ta nativite et si cut bien que mes peres ne fu onques si corrociez por moi comme ge suis ore por toi . 
biaus filz , por quoi es tu deceuz por les enchantemanz di un malvais anchantaor que tu as degerpie l amor de moi et de monde et le cultivemant de nos dex por servir et aorer ne sap quel jhesu lou fil marie ? 
je cudoie certes que tu deuses estre preuz et saiges et que tu gardasses et governasses ma terre a ma vie et apres ma mort , mes or voi ge bien que tote m esperance est tornee a neant . 
biaus filz doulz , donc n as tu paor que li deu ne pragnent grief voigance de toi qui tant nos avoient fet bonte qu il avoient totes les genz de cest reaume mis a nostre commandemant ? 
biaus filz , laisse ceste folie et sacrefie a nos dex cent toriax savoir si il te pardonroient lor mautalant . 
" quant li roys out dit a son fil totes ces paroles , si s aparcut josaphat que les choses estoient ja si avant alees qu il ne pouoit mes celer . 
si dist a son pere : ' certes , biaus peres , ge ne te serai celé ce que je ai fait et ovré . 
se te conterai de chief en chief quanque ge ai fait , et se ge puis prover que je aie bien fait , si t an esjoi avec moi et revien au bien et lesse le maul que tu as tresque ore fet par t ignorance . 
et se tu puez veraiemant prover que ge aie fet mal , je suis prez de laissier le mal et revenir au bien tot a ta velunte . 
" atant li commenca a conter conmant dex avoit fet home a s ymaigre et a sa sanblance et conmant il l avoit mis en paradis et conmant il a fu gitez et tote la maniere conmant li deauble mist le monde en diverses manieres d error por quoi li plusor sont encore deceu . 
puis li aconta conmant abraam fu li premiers ons qui reconut son criator , et conmant dex montepliai sa semance en terre , et conmant tut li prophete prophetizerent la nativite del fil deu , et conmant totes les propheties furent acomplies an nostre segnor jhesu crit , et conmant il nasqui de la virge marie , et conmant il resocitai au tiers jor , et conmant il monta es cielz et siet a la destre son pere et vendrai au jor del jugemant jugier les morz et les vis et rendrai a chascun selonc sa desserte , et si descovri apres la vanite de ceste vie . 
et puis li dit conmant li juste avront vie pardurable et li maulves pardurable dampnation . 
quant li out tote acontee la seinte creance nostre segnor jhesu crit , si dit encore apres : ' roys , por ce que ge sap que totes ces choses sont veraies et que cil que vos aorez ne sont mie deu mes deauble , ne me bee ge mie a oster de mon bon proposemant , quar ne que tu porroies atoichier au ciel de ta mein ne me pouroies tu dessevrer de mon segnor jhesu cript . 
por ce garde que tu n i metes ja poine , mes se tu voilz que ge te tiegne mes por pere , si lesse ceste fole error et te racorde a ton criator qui te ferai s en toi ne remaint plus riche en l autre siegle que il n ai fet en cestu ; 
et se tu ne ce voiz faire , je ne te tendrai gemais por pere , quar saiches bien que je gerpirai tot et tes conmandemanz et servirai mon segnor jhesu cript en nete conscience . 
" quant li roys oi ce si , conmancai a fremir d ire et de mautalant et dit : ' qu est ce deaubles que tu diz qui portai onques si grant enor a fil conme ge ai fait a toi ? 
je suis enginniez por ma folie meismes . 
or voi ge bien que li astronomien me distrent voir , quar il me distrent que tu saroies malvaux et desleaux et inobedianz a tes amis , mes ge te dire que ge te ferai se tu ne reviens a ma velonte si comme filz doit venir a pere . 
je te ferai en leu de pere si mortex anemis que onques nuis ne fist tant de cruaute a ses enemis comme je ferai a toi . 
" et josaphat li respondi et dist : ' rois , es tu donques si corrociez de mon bien ? 
he , qui vit onques pere dolant dou bien son fil ? 
puisque tu hez mon bien et aimes mon maul , ge me garderai de toi ausi conme de mes autres enemis et se tu me faiz la cruaute que tu me premez , ja por ce ne m osteras de mon bon proposemant , ne riens n i gaaigneras fors tantque tu seras apelez tyranz et desleaus omicides , et bien saiches que plus legierremant porroies voler par l air que moi retraire de la foi jhesu cript . 
biaus doulz pere , ovre les iaulz et esgarde la grant lumiere don ge suis anluminez ; 
que je sap bien de voir que tu t an repentiroies mont se tu pouees , mes ce ne te profiterai riens , quar en anfer n a confession ne repantance . 
toute ceste vie est de cure et l autre serai de gerredon se tu voilz ovrer les iaulz del cuer por regarder la clarte dou ciel , si ovre les iaulz del cors por regarder la chaitivete de cest siegle et la vanite de totes choses terrienes . 
tu voiz bien au moins et entenz que nos somes ausint conme l erbe vorz et tote nostre gloire de cest monde est ausint conme la flours de l erbe quant l erbe seiche si devient feins et la flors en est ja chaue . 
se tu voloies ansint conoistre et regarder la vanite des choses terriennes , tu avroies mon bon conmancemant de venir a la conoissance celestial . 
donc ne lairas tu les choses trespassables por les parduraubles , et les tenebres por le lumiere , et l ombre de mort por la vie del ciel ? 
donc ne furas tu de la servitute au deauble et te racorderas a ton criator , quar encore aies pechié et mespris vers lui ? 
si sap ge bien quant tu revandras a confession et a repantance qu i te recevrai liemant et te pardonrai tout . 
" de ces paroles fu li roys esbaiz et iriez qu il ne sout que dire , quar il ne savoit contredire ce que josaphat li avoit dist ne destrure , ne ne voloit por l amor qu il avoit a lui . 
et bien veoist qu il ne le pouoit retraire de la creance ou il estoit , et avec tot ce il avoit paor que s il l en metoit plus a raison , qu il en laidoingast plus apertement lui et ses dex . 
atant s en ala et dist : ' maleoite soit l ure que tu fuz nez onques qui despiz l amor de ton pere et lou cultivemant des dex . 
mes bien saiches que ta desleautez n durrai mie longemant , quar se tu ne t acordes haitivemant a nos deus et a moi , je te ferai tormanter de gries tormanz et morir de male mort . 
" 
