oez trestuit un novau conte 
que uns noveaux conterres conte 
noveax est c om mes ne conta 
mes sachez bien qu en sen conte a 
de saint martin de tors la vie 
si comme le testemonie 
li livres que li saint ont feit 
qui tout son dit et tout son feit 
i escristrent et de quel terre 
il fut nez et comment par guerre 
perdit le regne de hongrie 
sis aios qui la seignorie 
en tenoit touz jorz d eritage 
d eir en eir et de quel aage 
il estoit quant il vint en france 
et comment dex par sa creance 
tant de miracles li monstra 
quar onc malade n encontra 
que cil ne fust gariz tantos 
et devant toz dire tant os 
qu il sol a toz autres passez 
quar il n est nuls hom qui lassez 
ne fust d oir trestouz ses feiz 
mes trop me seroie mesfeiz 
ce sachiez se aucune chose 
n en disoie se nuls m enchose 
je direi que j ou fis a force 
qar li loiers trop m en efforce 
que je presche toz jorz de lui 
por ce dirai ce que je lui 
des miracles qu avant sa mort 
et empres fist mes ce m amort 
que toz aconter ne les sai 
des ore a commencier m essai 
de ma matire treire a chief 
or doinst dex que je bien l achief 
au tens que dyocliciens 
et hercules maximiens 
tenoient l empiere de romme 
avint einsi que maint haut homme 
de l empiere se revelerent 
encontre eus qui pas les amerent 
por lor desloial felonnie 
et por ce li rois de hongrie 
se vira qui joennes hom ere 
floires out non d aumer son pere 
avoit tantost la terre eue 
qui morz estoit et bien tenue 
l avoit toz les jorz de sa vie 
yy freres en qui molt se fie 
out li rois mes puis ne estoient 
as genz qui idoncques vivoient 
n estoient pas lor non celé 
martins et aumer apelé 
estoient par tote la terre 
li rois qui out feit fame querre 
out brichilde par molt grant poigne 
la fille au roi chuz de sessoigne 
cele out yy filz de son seignor 
floires fut li nons au greignor 
qui saint martin puis engendra 
hilgrins a l autre et le mendre a 
li rois nommé do non son pere 
aumer cil dui desrain frere 
ont puis engendré de yy toses 
les yy dormanz qui lor espouses 
estoient lores a lor guise 
cil yy dormant en une yglise 
gisent a mermoustier sanz faille 
poi est hom a tors qui n i aille 
quant vet au pardon en pasquour 
a ma matire m en acour 
quar trop y a encor a faire 
li rois floires fist son affeire 
de son reaume a sa devise 
lonc tens tant que par convoitise 
l a maximiens envai 
et tuit si homme l ont trai 
qu en zz soen chastel l out assis 
li emperieres qui assis 
estoit au plus beau leu do monde 
clos et acaint a la roonde 
de murs et de fossez plains d eve 
li emperieres tot se desve 
que il ne pout le chasteau prendre 
et jura qu il les fera pendre 
se il le chasteau ne li rendent 
et cil dedenz bien se deffendent 
demi an tant que par poor 
se rendent a l empereor 
sauves lor membres et lor vie 
li emperieres tantost lie 
le roi et ses freres ensemble 
si les envoie ce me semble 
a romme a dyoclicien 
qui en chartre et en fort lien 
les commanda maintenant metre 
des ore me vueil entremetre 
de conter com furent delivre 
dyocliciens vit que vivre 
ne porroit pas li rois en chartre 
si li manda que se par chartre 
tout le reaume li quitot 
de hongrie que il quité ot 
avantque il fust em prison 
et il fust toz jorz mes sis hom 
de la rente tot son aage 
et li chasteau et li hommage 
a l empiere remainsissont 
ainsi lui et ceus qu o lui sont 
toz ensemble deliverroit 
ne que sis filz rois ne seroit 
forsque prevoz tant solement 
einsi fut feit mes leidement 
en morut puis et a grant honte 
maximiens si com len conte 
floires li rois son filz mena 
au boen costentin qui regna 
apres ceus yy que vous oez 
floires li enfens molt loez 
fut de trestous ceus de la cort 
tant que de sa bonte acort 
a l emperiere la novele 
si c une seue niece bele 
a tantost a l enfant donnee 
chevalier le fist et l espee 
li cainst et chauca l esperon 
prevost le fist plus ne feron 
conte comment il l atorna 
floires maintenant s entorna 
a son pere et sa fame emmeinne 
li rois floires grant joie maine 
de la dame quant il la voit 
et sachiez bien qu ele n avoit 
o son seignor gueres jeu 
quant zz enfant a conceu 
que floires fist nommer li peres 
cil enfes ne fu pas li peres 
de son pais ne le plus vis 
quant yy anz ot si li fu vis 
qu il deust estre prinseigniez 
prinseigniez fut et enseigniez 
de saint paule le preuz le noble 
l evesque de costentinnoble 
qui martin lores l apela 
li enfes pas ne le cela 
ainz le dist par tote panoine 
dont il fu nez ou mainte moingne 
a encore en une abeije 
qui molt demainent sainte vie 
illeques ou sont a sejor 
et sachiez bien que des le jor 
que dex nasquit jusque fu nez 
icist martins qui aunez 
aura les anz sanz nul abatre 
yy anz et yy yy 
i trovera sanz nule faille 
li rois floires a sa finalle 
estoit venuz dont granz dommages 
vint a ses hoirs mes sis aages 
ne le pooit plus endurer 
a floires son filz fist jurer 
sa terre et ses filz li bailla 
floires ses freres qu en bailla 
hautement et bien maria 
en son pais et puis si a 
son filz a constanz amené 
qui avoit ce m est vis reigné 
empres costentin son bon pere 
costanz qui preuz et vaillanz ere 
recut l enfant molt volentiers 
martins a bien cinc ans entiers 
servi l emperiere costanz 
si eust il fet tex yy tanz 
mes a chevalier l adouba 
armes et cheval et robe a 
martins trestout a sa devise 
por sa bonte por son servise 
l a l emperieres henoré 
martins n a gueres demoré 
ainz est retornez en hongrie 
ilec mena molt sainte vie 
tele qu en zz des hermitages 
se fust donez mes sis aages 
n o pooit encore soffrir 
si alot toz les jors offrir 
au mostier et oir la messe 
si larges estoit que promesse 
ne feist que il ne rendist 
qui li baillast il despendist 
trestout l avoir othevien 
mes en oevre de crestien 
le metoit quar il en vestoit 
les povres et se nus estoit 
en prison il le delivrout 
et se il au soir son vivre out 
onc de l endemain ne pensa 
et por feire sa despense a 
zz escuier tant solement 
a qui mainte foiz humblement 
terdit ses sollers et osta 
et por son escuier tost a 
maint jor le manger apresté 
yy anz avoit qant out esté 
feit chevaliers novelement 
puis vint se li livres ne ment 
en yver par molt grant gelee 
a amiens ou a encontree 
une criature molt nue 
qui a ceus qui parmi la rue 
passoient aumosne queroit 
martins vit bien que il feroit 
grant bien se il li ajuot 
do manteau qu au col pendu ot 
li a l une moitie partie 
nul ne le voit qui ne s en rie 
et a l uns a l autre sublé 
quant il le virent afublé 
si vilment d un manteau demi 
mes maint prodomme en ot gemi 
don il ne puent autel feire 
des robes don ont mainte pere 
la nuit apres qu il out ce feit 
nostre sires qui de ce feit 
ne se fu mie entrobliez 
s est a lui des cieux escriez 
" martins m a einsi revestu " 
martins de vaillant zz festu 
ne s en orgueillit ne vanta 
mes d ileques erré tant a 
vers le pais ou ondeiez 
avoit esté que baptiziez 
fut de saint paule le prodomme 
de son aage estoit la somme 
yy ans mes de son pere 
molt li pesoit et de sa mere 
donc il n estoient baptizié 
en cel tens ont si guerroyé 
sarrazins julian cesayre 
que de chevaliers out afaire 
si lor fist mander par l empire 
qu il venissont la ou il eire 
a ses soudees a garmaise 
la fut martins a molt male aise 
qu il n out cure de tel soudee 
devant toz l empereor pree 
que il le lest aler esbatre 
car il ne lest pas a combatre 
chevaliers deu o nule gent 
si ne seroit ne beau ne gent 
qu il le menast por neent feire 
et mainte foiz a son afeire 
out esté si li doinst congie 
li emperieres dist " quant gie 
ai tot mon affeire apresté 
de moi combatre c a esté 
dit de mauvese coardise " 
cist repreuches forment atise 
martin si s est em piez levez 
et dist " sire se vos devez 
aler en bataille demain 
quant j aurei de ma destre main 
enmi mon front la croiz portreite 
et je auroi m oroison feite 
a deu par qui ai tant vescu 
sanz heaume prendre et sanz escu 
les irai premier envair " 
li emperieres molt d air 
le fist prendre qu il ne s en aille 
qu il volt qu i fust en la bataille 
premiers si comme il le promist 
mes dex sans sanc espandre mist 
tel paiz entr eus qu il se rendirent 
a l emperiere et si firent 
do tot sa volente trestote 
n est mie sage cil qui dote 
que dex einsi feit ne l eust 
por martin quar si li pleust 
nu le feist par tot aler 
ne nuls ne le peust maler 
einsi fu en chevalerie 
yy anz et mena sainte vie 
puis quant saint pol l ot baptizé 
des idonc a tot reneié 
le siecle et vers france s avoie 
tant qu a poitiers vint droite voie 
au bon evesque saint hilaire 
qui por lui enseignier a faire 
de charite l euvre et le fet 
l a tantost essorciste fet 
martin s i fu poi arrestez 
quant fu en songe ammonestez 
qu alast son pere visiter 
et sa mere et les forsgeter 
de lor fole loi sarrazine 
congie prent et d errer ne fine 
tant qu il est as alpes venuz 
ilec est pris et detenuz 
de larrons et d une coignie 
fust feruz quant l a empoignie 
zz d eus qui le prent et le lie 
et li demande qu il li die 
se il l ont point espointé 
martin li a dit et conté 
que de lor pechie s esmaya 
non pas de soi puis essoia 
au larron geter de pechie 
et l a tant ilec preechié 
qu il le convertit sanz demore 
a passer melan ne demore 
si com si chemins li mostra 
zz deable ilec encontra 
qui avoit d omme la figure 
et demanda quele aventure 
le menoit et qu il aloit querre 
et le menaca que la guerre 
toz jorz mes do deable aura 
ja si garder ne se saura 
martin qui la parole escoute 
respont que nul home ne doute 
quar jhesu crist a en s aije 
quant li deables out oije 
sa parole de lui se part 
et martins erre cele part 
dun il estoit primes venuz 
floires sis peres qui chenuz 
estoit et vieuz quant vit venir 
son filz si ne se pout tenir 
qu en plorant joye ne li face 
la mere li cort et l embrace 
si li font andui si grant joie 
que je ne cuit que jamais oye 
nule si grant puis sarmonna 
sa mere tant qu il li donna 
et baptesme et crestiente 
son pere a mainte foiz tenté 
comment convertir le peust 
mes por riens il ne li pleust 
a changier sa loi ne sa vie 
si se remest en sa folie 
en sa loi qui molt li agree 
et martin preche en la contree 
la loi deu et les evangiles 
tant que li provoire des viles 
do pais tuit ensemble vindrent 
et de martin lor conseil tindrent 
quar tuit estoient arrien 
si l ont pris et mis en lien 
et puis batu et forsgité 
de lor terre et de lor cite 
lors vint martins en lombardie 
ou il a la novele oije 
que li herite renoié 
orent saint hylaire envoié 
en essil et estoit troblee 
sainte eglise qu enluminee 
avoit li bons clercs saint hylaires 
d ilec jusque melan n ot gaires 
si se porpensa qu il ireit 
et a tote la gent diroit 
comment il devoient deu crerre 
de la loi ne se volt retrerre 
por rien que l en doye avenir 
ilec fist pierre et fus venir 
si a une yglise fondee 
et la loi dieu si essaucee 
que molt en fist de crestiens 
mais aussences uns arriens 
qui l ont sor son pois escouté 
l a bien batu et fors bouté 
lors vint a l ile gaulinaire 
uns prestres ce m est a viaire 
qui molt estoit de sainte vie 
s en vint o lui par compaignie 
en cel ile qui mil arpenz 
durot avoit tant de serpenz 
que nombre n en pout estre oiz 
li peuples s en estoit foiz 
por poour d eus et por fricon 
mes il par sa beneicon 
les en fist hors trestoz foir 
si com puis ne pout len oir 
que nul venist d une leviee 
vers la borne qu il out fichiee 
ilec menjout sanz plus racines 
d erbes et por espices fines 
la venimose herbe elebore 
qui l omme maintenant acoure 
qu il en a tant ne quant gousté 
tant en menja que trop cousté 
li a quar par poi n en perit 
mes nostre sire li merit 
ce qu out le mont por lui despit 
si l en gari sanz nul respit 
de saint hylaire oir ala 
qui venoit d essil si ala 
a romme a lui mes genz assez 
li distrent qu outre estoit passez 
par ileques n en avoit gaire 
lors se mist martins en repaire 
vers poitou ou aler devoit 
quant l evesque venir le voit 
grant joie en out quar molt l amout 
encor sa fame et sa fille out 
sainz hylaires qu idonc morirent 
par la priere que il firent 
martins qui le mont despit a 
ilec a l iglise fonda 
zz mostier don j oi conter 
que saint hylaire i dut chanter 
et martins qui le devoit suivre 
devoit porter apres son livre 
mes a cele foiz l oublia 
son livre demandé li a 
l evesque qui se revestoit 
cil qui obliez s en estoit 
tantost por le querre s esleisse 
mes dex qui lasser ne le lesse 
por ce qu en lui trop se fia 
par zz angre envoié li a 
ileques toz tens sejorna 
martins tant qu a li se torna 
uns hons qui n iert que ondeiez 
qui por estre mieuz aveiez 
de sa creance i fut venuz 
mes d une fievre fu tenuz 
si fort que morir l en covint 
quant martin de preechier vint 
molt s en merveille et molt l en poise 
la gent qui plore molt s aquoise 
por lui mes il a fait tout au 
qu il les mist toz fors de l ostau 
et sels remest o l omme mort 
puis pria deu tant que de mort 
le gita et li dona vie 
cil qui ont la novele oije 
s esbahissent et i acorent 
dieu en loent et puis ennorent 
martin mes il n out de ce cure 
li morz lor conte s aventure 
com il fu morz et puis menez 
devant dieu et enchartrenez 
dut estre en chartre molt obscure 
lors vindrent molt grant aleure 
dui angre jusque devant de 
qui li distrent que demandé 
l avoit martins par grant priere 
si volt dex que portee arriere 
fust l ame en cors et dedenz mise 
desque martin l avoit requise 
la gent qui l ot molt se merveille 
et cil maintenant s apareille 
do saint baptesme recevoir 
se l baptiza martin de voir 
et vesquit puis molt saintement 
toz jorz jusqu a son finement 
chies zz prodome ilec delez 
qui lupiens fut apelez 
s iert o zz laz uns homs penduz 
martins a les criz entenduz 
bien sevent tuit que secoruz 
xxx 
seront quar n out point demoré 
lors a martin zz poi oré 
ilec et s oroison dit a 
et puis le mort resuscita 
en cel tens ce dit li estoires 
estoit mort a tors saint lidoires 
qui arcevesques out esté 
mes dex lor avoit apresté 
martin si fu lors esleuz 
a arcevesque mes meuz 
ne peust estre de s iglise 
jusque vint a lui par faintise 
uns qui dist que tel maladie 
avoit sa fame que de vie 
n i avoit mes atendement 
lors vint martins hastivement 
le chemin que cil li mostra 
mes gent a cheval encontra 
qui tot maintenant le sesirent 
et jusqu a tors mener l en firent 
quant li pueples fu aunez 
si dist chescun que boen fu nez 
se il cestui puent avoir 
n ou changeront por nul avoir 
li evesque qui i estoient 
de lui plus dire ne savoient 
forsque leiz iert et vesteure 
avoit sale et cheveleure 
neire et laide et forment meslee 
par poi qu il n orent la meslee 
do poeple qu i estoit venuz 
contre lui s iert toz temps tenuz 
li evesques do mans qu i vint 
defensor out nom si avint 
que cil qui la lecon dut leire 
en l iglise ne sai ou s ere 
alez de dirre s i tarda 
zz clers en zz sautier garda 
si a le premier vers leu 
qui sus defensor est cheu 
c est devers l exposicion 
que xxx 
estoit une parole issue 
par quoi defensor et s ajue 
destruit et confundu seront 
lors s escrient qu i le feront 
arcevesque desus son pois 
cil vit bien que se d or son pois 
lor donot qu il n o lesseroient 
si le volt puisqu il le voloient 
einsi out cil l arcevesquie 
tout em paiz et puis i vesquie 
yy anz molt saintement 
et s en avoit roondement 
yy quant esleu 
l i orent si com j ai leu 
n onc por ice ne se mua 
quar cele robe vestue a 
que il avoit devant vestue 
einsi s est en lui aparue 
come devant humilitez 
et patience et charitez 
la gent a qui il molt pleiseit 
lui veer grant mal li fesoit 
et por ce fist une chapele 
que len or mermostier apele 
de fust fu feite sa maison 
si furent en tote seson 
yy vinz moinnes tout a tere 
nuls qui eust propre ni ere 
nuls n i vendoit ne achatoit 
ne menesterex n i estoit 
fors escrivain ne hors aloient 
de lor porprise et tuit menjoient 
ensemble sanz nule demore 
encor n estoit a icel ore 
nus d eus qui eust vin beu 
s il n eust malades geu 
ileques pres de la cite 
out zz temple d antiquite 
ou les genz molt souvent aloient 
a oroisons quar il quidoient 
que aucuns martirs i geust 
mes n i avoit nus qui seust 
la vie de lui ne le non 
l arcevesque oi le renon 
de cele yglise et dou martyr 
au plus tost qu il se pout partir 
de sa maison est devalez 
et vers cel mostier est alez 
sus la tombe molt homblement 
pria dieu que demostrement 
li feist comment apelez 
estoit cil qui ilec delez 
estoit enterrez des pieca 
quant prié dieu une pice a 
une ame a ileques veue 
qui molt estoit leide et hisdue 
il la conjure qu el li die 
et son nom et toute sa vie 
lores li dit que il avoit 
esté lerres et si l avoit 
la gent pendu por son meffet 
que il avoit ilec meffet 
cil qui i furent bien oirent 
la voiz mes l ame pas ne virent 
d ilec a l autel fet oster 
l arcevesques et acoster 
a feit la pierre a une part 
et maintenant d ilec se part 
puis encontra genz qui aloient 
qui zz sarrazin mort portoient 
en zz lit por lui enfoir 
l arcevesques qui volt oir 
que il portoient les seigna 
la gent por lui ne se deigna 
arester se ele peust 
mes n i a nus qui se meust 
qui li donnast tot l or do monde 
environ lui a la roonde 
tornerent sanz outre passer 
mes cil qui ne les vout lasser 
les a seigniez si s en alerent 
et le cors o eus emporterent 
au chasteau d ambaize ravint 
que li arcevesque la vint 
si a zz lor temple abatu 
par poi que il ne l ont batu 
por ce qu il volt lor pin abatre 
ou il se soloient esbatre 
zz des paiens li recriout 
que s en son dieu tant se fiout 
que il souz le pin se meist 
ja ne lerroit qu il n ou feist 
choer et qu il ne le fendist 
et son dieu lors le defendist 
s il peust qu il ne fust tuez 
l arcevesque vit que huez 
seroit se il ne s i metoit 
com cil qui bien creanz estoit 
dist au paien qu il l atendra 
et cil jure qu il le fendra 
tot maintenant si l a fendu 
et martins l a bien atendu 
mes si tost com il volt choer 
sus lui et il le pout voer 
de la croiz fist le signe encontre 
li pins se torne et si encontre 
si fort celui qui le treincha 
que par poi dex ne s en vencha 
li sarrazin tuit s esbahirent 
du miracle quant il le virent 
si ont tuit lor dieu renoié 
et se sont ilec baptizé 
d un autre temple qui ardoit 
li feus dont point ne se gardoit 
se prist en la maison dejouste 
martins qui cele oevre molt couste 
s en est sus la maison montez 
lors li fist dex si grant bontez 
que quant vers le feu se plessa 
maintenant toz li feus cessa 
a levrous si com il soloit 
un temple destruire voloit 
mes li paiens ne li soffrirent 
ainz le batirent et leidirent 
martins pres d ilec s en repeire 
en geune en cendre et en here 
se tint et damedieu proia 
tant que des cieuc li envoia 
yy angres qui armé estoient 
et lances et escuz tenoient 
qui li distrent qu alast arriere 
por achever s uevre premiere 
quar dex les avoit envoiez 
por lui garder des renoiez 
lors i ala si l abatit 
mes nus des paiens n o batit 
quar il sorent bien que ajue 
li estoit de par dieu venue 
si sont a baptesme venu 
tuit ensemble joene et chenu 
quant il vers ostum depeca 
un temple zz paien se dreca 
qui a treite l espee nue 
martin a la teste tendue 
por recevoir tantost martire 
li paiens qui forment s aire 
hauce le braz por mieuz ferir 
mes dex qui les biens seit merir 
fist le paien choer a terre 
si fort que do poing li desserre 
et vole a une part l espee 
lors li a merci demandee 
li paiens qui fut esbahiz 
et sout qu il out esté traiz 
si com il ymagres brisout 
zz paien qui molt se prisout 
trest son couteau por lui ocire 
onc puis le couteau c oi dire 
ne vit ne ne sout qu il devint 
et ce virent gent plus de yy 
a treves vint en alamaigne 
ou d evesques out grant compaingne 
qui la estoient assemblé 
la vint devant lui en emblé 
zz hom qui chaer se lessa 
a ses piez ne ne se cessa 
de feire duel ne de plorer 
qui li pria sanz demorer 
que il de lui pitie eust 
et qu il alast si li pleust 
une pucele visiter 
qui sa fille iert et fors giter 
de l enfermete qu ele avoit 
quar bien certainement savoit 
qu ele en seroit par lui gitee 
si ert el ja si conreee 
qu el ne menjast ne ne beust 
ne membre lever qu ele eust 
ne peust en nule maniere 
l arcevesque se treit arriere 
et li dist que fol l amena 
qu il n est pas si dignes ne n a 
le pooir de tel cure feire 
li peres qui ne se pout teire 
de feire son duel ne cessot 
environ martin grant presse out 
d evesques qui l ont tant prié 
que au prodomme a otrié 
qu il i iroit si i ala 
la pucele qui le mal a 
se jut ausi com s el fust morte 
et li pueples hors de la porte 
fut por le miracle voeir 
lors s est martins lessié choeir 
a terre et devant toz ora 
mes guere ilec ne demora 
qu il a la malade esgardee 
et lor a oeile demandee 
si l oint et puis la beneist 
lors lor dist que len li feist 
zz petitet ovrir la bouche 
tot maintenant qu il i atouche 
o de l uile li fut rendue 
la parole qu ele out perdue 
apres les membres li bailla 
et tantost sanz nule faille a 
la touse tel sante eue 
qu el le conduit jusqu en la rue 
sathan qui mainz en a trichiez 
s estoit en zz homme fichiez 
qui estoit o tetradien 
les genz l orent mis en lien 
por ce qu il ne les meheingnast 
martin prient que il deignast 
aler la por lui ajuer 
quar nus ne le sout remuer 
por ce que il les voloit mordre 
et si ne gardoit pas en ordre 
le quel mordist premierement 
tetradiens devotement 
i fut alez si l em pria 
mes martins bien li deveia 
qu il n ira quar tote reson 
deffent entrer en la meson 
a paien escommenié 
li paiens li a afié 
que si tost com gariz sera 
si tost baptizier se fera 
lors ne li pout martin faillir 
si fist le deable saillir 
de l omme et empres bapteia 
l autre einsi com l otreia 
en cel chasteau en cel termine 
fut en une meson perrine 
martins entrez si a veu 
le deable et bien conneu 
lors conjura ce qu il la vit 
qu il s en alast et cil ravit 
zz homme qu il trova dedenz 
lors fiert de piez et mort de denz 
toute la gent que ilec treuve 
martins li cort ainzqu il se meuve 
si li met ses doiz en la gole 
et li dit " de cez te saoule 
se tu puez et si les devore " 
lors li corut o les denz sore 
por le mordre se il peust 
mes il ne pout lors s i seust 
par ou foir il s en foist 
je ne cuit que mes hom oist 
deable mener si estroit 
qu il le tenoit en tel destroit 
qu en tel filet com est la soie 
le fist saillir emmi la voie 
lors fut la gent tote troblee 
quar len lor dist qu en la contree 
estrange gent venir devoit 
qui la lor chose emporteroit 
zz demoniaque a mandé 
martins si li a demandé 
se c ert voir que la gent disoient 
cil li dist que venu estoient 
yy deable a menacier 
la gent por lui d ilec chacier 
si que james n i sejornast 
aincoisque la gent s en tornast 
qui out la traison oie 
fu la vile tote esjoie 
a paris de devant la porte 
a trové zz meseau qui porte 
en sa main une tartarie 
qui molt iert deffet si li prie 
qu i li ajut por sa mesaise 
martins le saigne et puis le baise 
sanz ce que onc s en desdeignast 
n i a nul qui ne s en seingnast 
de ce que tel chose out veue 
et li meseaus a receue 
sancte por ce qu il le beisa 
et feit as genz maint grant bien a 
ce que de sa robe ont trové 
quar mainte foiz fut esprové 
que quant li malade i touchoient 
que tuit sain tantost s en aloient 
sainz hom iert et bons crestiens 
zz prevost qui arboriens 
fut nommez et out une touse 
qui sa fille iert mes angoissouse 
fut molt de la fievre quartaine 
l arcevesque cele semaine 
unes leitres li envoia 
cel soir que la touse broia 
la fievre qui forment l angoisse 
li peres qui out grant angoisse 
sus son piz mis les leitres a 
si tost com ele i adesa 
s en est la fievre departie 
lors a la touse a sa partie 
esleue virginite 
li peres jusqu en la cite 
menee a l arcevesque l a 
qui tot maintenant la vela 
paulins qui out molt grant dolor 
en l ueil si que nule coulor 
n en connoissoit que une taye out 
au desus qui tot l encombrout 
a par martin sante eue 
et recouvree sa veue 
einsi com martins devalout 
de sa meson zz degre out 
qui molt iert mal a devaler 
quant il volt au mostier aler 
si est dou degre jus cheuz 
a grant peine s en est meuz 
tant fu bleciez et deplaiez 
onc por ce ne fut esmaiez 
ainz se jut et se reposa 
mes molt petit de repos a 
malades en sa maladie 
et jhesu crist qui pas n oublie 
les siens la nuit li envoia 
zz angre qui li neptea 
ses plaies et o oignement 
li oinst le cors molt doucement 
si qu il li a sante donnee 
de ses plaies sanz quartenee 
de maxime l empereor 
orent li evesque poor 
mainte foiz qu il mal lor feist 
si n i out nul qui n obeist 
a faire quamque il voloit 
mes quant a martin riens toloit 
ou quant il s iert do sien paiez 
ja par martin n en fust paiez 
se il seust que tot vendist 
ainz li mandout que tost rendist 
ne n i eust plus atendu 
si li estoit tantost rendu 
zz jor par grant force a mengié 
o lui si furent arrengié 
evodes sis oncles et li freres 
l empereriz et l emperieres 
et l arcevesque resaisistrent 
evodes et li autre distrent 
au chapelain que il s assie 
si est assis et la mesnie 
servit de quanqu il convenoit 
devant l empereor tenoit 
zz valez qui pas ne s acoupe 
en sa main vin en une coupe 
la coupe iert d or bien entaillie 
li emperieres l a baillie 
a martin mes quant beu a 
la coupe tantost rendue a 
au chapelain qui se soeit 
car nul si haut nen i voeit 
cil qui furent s en merveillierent 
mes totes foiz plus l en prisierent 
maximes o chevalerie 
devoit aler en lombardie 
por valentinien meffeire 
martin li dist de cel affeire 
que s il i vet premierement 
le veincra mes desraeinement 
par lui vaincuz et mors sera 
cil dit que n ou lessera 
que il n i aut en cel este 
s avint si com dit out esté 
o martin li angre parlerent 
maintes foiz et le solacierent 
ne sathan tant ne s en seust 
muer qu il ne l aperceust 
zz jor ne sai don il venoit 
mes zz grant cor de buef tenoit 
en sa main tot ensanglenté 
a martin a dit et conté 
que zz des siens tué li a 
martin toz les siens espia 
por voeir se tuit i estoient 
lors li distrent que il avoient 
por buche zz charetier loé 
puis sont sus vers le bois monté 
si trovent l omme en zz trespas 
mes il morut eneslepas 
zz deables le conveia 
maintes foiz et li entica 
que toz ses moinnes hors meist 
quar nus n i ert qui ne feist 
pechie ou qui feit ne l eust 
si grant que il ne li leust 
james avoir confession 
quar ja n aura redempcion 
nus hom tant soit de bonne teiche 
qui empres le baptesme peiche 
martins au sathan respondoit 
qu il mentoit quar chescun hom doit 
de son pechie estre confes 
et repentant et tout confes 
d eschargier et ja puis restez 
ne seroit tant fust endetez 
puis au deable prometoit 
que s il plus ne s entremetoit 
de nuire et boen repentement 
eust que dex au jugement 
merci de lui avoir porroit 
et o les siens tost le torroit 
de bien feire le sermonnot 
et si sai bien que il onc n ot 
de ce trové auctorite 
mes volentiers l eust geté 
de son pechie se il peust 
et se a damledeu pleust 
clers refut zz boen joenne prestres 
si plout molt sa vie et sis estres 
a l arcevesque se l retint 
mes gueres o lui ne se tint 
einz fist meson en zz vergier 
pres de lui por soi herbergier 
ou maintes moinnes assembla 
zz en i vint qui molt sembla 
umbles estre et pacient 
anathoiles mon escient 
a toz apeler se fesoit 
ne de dire ne se teisoit 
qu angres a lui parlent sovent 
et zz jor lor dist en covent 
que jhesu crist blanche vesteure 
li envoioit lors sont en cure 
tuit li moinne de prendre garde 
se ce vendroit que molt lor tarde 
nen i a nul qui molt n ennuit 
quant il vint vers la mienuit 
tel voiz et tex escroiz oirent 
que por peu qu il ne s enfoirent 
la celle fort resplendissoit 
quant il virent qu il s en issoit 
si a li uns l autre apelé 
si virent ilec en ce le 
la robe que cil out vestue 
mes de quoi ele estoit tissue 
ne sorent molt i alumerent 
blanche et mole iert molt la tasterent 
endroit et envers l ont tornee 
l endemain en la matinee 
a martin mener le voloient 
por esprover quar bien savoient 
que par lui seroit queneuz 
mes ne poeit estre meuz 
a i aler ainz lor criout 
que deveé esté li out 
tantost c est d eus esvanoiz 
si com puis veuz ne oiz 
ne fu s i sont aperceu 
que c iert deables que veu 
avoient qui voer n osa 
martin qui sour lui poeir a 
en cel tens refut en espaigne 
uns hom qui de gent grant compaigne 
fist creire en soi por lor folies 
primes lor dist qu il iert helyes 
et puis dist derraeinement 
que il estoit dex qui ne ment 
en oriant uns hom hantout 
qui devant la gent se vantout 
que saint johan iert voirement 
por ce li jorz dou jugement 
sera par tens quant faux prophete 
sont venu prechier lors seitte 
a un matin qu il ajorna 
deables si beau s atorna 
que robe a roi et coronne out 
de pierres tote resonnout 
la robe que il out vestue 
molt fut biaus enmi la veue 
a boen arcevesque se boute 
puis li dist ' je sui dieu sanz doute 
qui ne vieng pas povres ne nuz 
mes a toi sui primes venuz 
si m aore com tu doiz feire " 
martin lores ne se pout teire 
qu au deable ne giet son coube 
si li dist que dex o tel roube 
ne vit onques ja n ou creira 
jusque la croiz aportera 
et la robe que il porta 
quant en la croiz soffert mort a 
lors s en fuit cil et a emplie 
la meson de grant pulentie 
un jor fu en sa diocese 
alez si vint a une iglise 
mes nus provoire ne caillot 
li prestres son lit de paille ot 
fet feire a ses genz richement 
et li feus refut ensement 
granz par leenz sanz maul socheir 
s ala l arcevesque cocheir 
mes maintenant que il se coche 
a senti molete la coche 
qu il n avoit pas devant aprise 
o ses mains a la paille prise 
si la gita puis se coucha 
le soir esprise la coche a 
fous que deables i bota 
martins s esveille s escouta 
que c estoit si a sus sailli 
puis courut a l uis mes failli 
i a si fut assez l uis le 
mes fers estoit lors l a ulé 
li feus qui forment l asprea 
martins maintenant deprea 
et s est vers le feu abeissiez 
qui est enelepas ceissiez 
cil qui enfoir l apreot 
se cessa quant il depreout 
un jor au mostier en alout 
un povre nu qui grant mal out 
et dou froit et de la gelee 
encontra qui tantost li pree 
que il li donnast vesteure 
car trop l engoissout la freidure 
l arcediacre en apela 
qui la li doint mes pas ne l a 
ce dit mes ja la fera querre 
martin apres soi son uis serre 
de la ou toz jorz soul seet 
jusque l ore prestre veet 
d aler chanter ja n i seist 
en yglise ne ne feist 
demore fors tant com orout 
l arcediacres demorout 
de la robe au povre donner 
lors n oist lan pas de toner 
tant cria cil et tant plora 
quant martins l ot sanz demore a 
osté sa cote toute sole 
que il out desoz sa cogole 
car habit de moine out vestu 
lors demande au povre ' ou ies tu " 
si li baille et dit qu a la voie 
se mete tost que nus n ou voie 
l arcediacre a chief de pose 
vint la ou martin se repose 
si dist que la gent se coitout 
d aler et cil dist qu o coitout 
que au povre fust einz rendue 
la robe et cil qui entendue 
n a pas la parole dobleire 
dist qu il s en ert alez areire 
et il dit que lan la li baut 
lors achata cil d un ribaut 
en une tarverne une peille 
yy deniers onques sa pareille 
n out mes arcevesques vestue 
l arcediacres la li rue 
toz irez et martins la prent 
qui a vestir tel robe aprent 
mes mout la cute que ne pere 
puis ala la ou la gent ere 
si revestit isnelement 
mes quant fut vers le sacrement 
et son autel beneissoit 
si virent que resplendissoit 
uns monceaux de feu sus sa teste 
onc cil qui furent a la feste 
ne virent forsqu uns des provoires 
et yy moines o robes noires 
et une virge solement 
por ce miracle proprement 
l ont la gent de lonc et de le 
per as apostres apelé 
arboires sa main ra veue 
quant il chantot qu ele ert vestue 
de riches pierres s en issoit 
tex clarte qui resplendissoit 
comme porpre et noise menoient 
les pierres qui s entrehurtoient 
en la chapele saint gerveise 
ou il chantot plus a son eise 
car n i out guere arme venu 
li sont cil miracle avenu 
evantes a martin manda 
que tex est qui sa viande a 
perdue par sa maladie 
por ce li requiert et li prie 
qu a lui auge delivrement 
cil i ala hastivement 
mes einzqu il ait la voie alee 
fut a celui sante donnee 
por ce soul qu il i vost venir 
evantes qui de son venir 
fut liez encontre lui hors a 
alé mes un serpent mors a 
zz qui estoit de sa mesniee 
lors li a martins debailliee 
la plaie si doiz resemblout 
triacle que la s asemblout 
toz li venins la ou il touche 
riens ne porroit dire de bouche 
le miracle ne bien descrire 
li homs qui soffroit le martire 
dou venim don iert entouchiez 
s est le seir trestoz sains couchiez 
une foiz martin encontrerent 
charretiers de lui s esfreerent 
li cheval por sa vesteure 
quar el estoit noire et obscure 
et si mantiaux li pendeilloit 
zz des charretiers lor billoit 
por eus arriere droit torner 
quant il virent que sejorner 
lor escovient por sa venue 
si n i ont plus resne tenue 
que vers terre n ou tirissont 
et qu o bastons n o batissont 
mes a nul nen a mot sonné 
puis a l un l autre arresonné 
qu il tochent tost et si s en aillent 
o verges lor chevaus assaillent 
mes onc ne se porent movoir 
lors virent que par estovoir 
merci querre lor covenoit 
c uns hom qui par ilec venoit 
lor dist que martin ont batu 
lors corent le chemin batu 
vers martin trestuit eslessié 
devant ses piez se sont lessié 
choer et merci demanderent 
et le miracle li conterent 
com li cheval puis ne se porent 
movoir tant batre ne les sorent 
quant martins l ot si lor otroie 
ce qu il quierent si volt lor voie 
maint jor a mainz conter soloit 
qu amgoisseusement se doloit 
de l arcevesquie qu il ont prise 
quar jhesu crist por son servise 
ne li fist onc puis tel henor 
comme fut devant la menor 
un jor aloit por son afaire 
a chartres si ne tarda gaire 
qu il vit sarrazins qui venoient 
les genz contre lui se restoient 
asemblé por sa renommee 
si ont une fame amenee 
qui ploroit et se detortoit 
en ses bras zz sien filz portoit 
qui mort ere et plus n en avoit 
lors dist a martin qu il savoit 
que dex l amout si li rendist 
son filz et plus n i atendist 
martins sent qu ouvrer le quovient 
quar a convertir li covient 
les genz qui por lui s asembloient 
le cors prist et les genz s estoient 
a une part et cil ovra 
mes guere ilec ne demoura 
que li morz fut resuscitez 
si s est vers la mere aquitez 
et tantost les genz qui la furent 
totes crestiente recurent 
a martin ne sei quoi toloit 
valentiniens si voloit 
requerre qu i li fust rendu 
mes l emperiere out deffendu 
qu il n i entrast et par sa fame 
out ce feit qui fut arrienne 
quant il vit qu il n i entreroit 
si se porpensa qu il seroit 
en oroison en heire en cendre 
mes gueres n i fut quant descendre 
li fist dex zz angre des nues 
qui dist que li seront rendues 
les choses qu il out devant quises 
que l emperiere avoit prises 
et seront les portes overtes 
quant il ot qu il auroit ses pertes 
que len avoit prises de proie 
vers la porte vint droite voie 
mes onc n ou tint ne fer ne fust 
que maintenant dedenz ne fust 
quant l emperere l a veu 
de son siege ne s est meu 
quar martin gueres ne prisa 
mes feus sa chiere esprise a 
au de desouz por lui grever 
si li fist malgre soi lever 
lors sanz proiere li rendoit 
le sien et dou soen li tendoit 
riches dons quar molt le douta 
mes martins refusé tout a 
sis palois estoit apelez 
ce que la beseche a pelez 
maximes martin molt amout 
trestoz jorz mes une fame out 
qui le rama outre maniere 
si ont tant meue priere 
martin que o eus mengeroit 
et que l empereriz feroit 
le servise en lieu de mesniee 
lors a la table appareilliee 
et le mengier tout apresté 
tant com il menga out esté 
a genoiz ne ne se movoit 
et quant vit qu il les covenoit 
la table oster si l a ostee 
onques mes fame ne fut nee 
qui tant ait martin aprochie 
mes ne li fut onc reprochié 
quar por ce li furent donné 
tuit li prison emprisonné 
le servise a l empereriz 
li fut puis richement meriz 
a cloez de coste ferraires 
fut alez por de ses affaires 
en berri si jut en l iglise 
la ou il jut ont paille mise 
les nonnains qui ilec estoient 
l endemain la terre besoient 
ou il avoit la nuit geu 
si n i a nule qui n eu 
n ert la soe part de la paille 
mes por ce que li sathans saille 
d un homme qu out pris en son aym 
en aporta une nonnain 
si en sailli tantost sanz faille 
com pendu out au col la paille 
de treves ou s iert sejornez 
s en fut martins zz jor tornez 
si a zz vache encontree 
qui vers lui vint tote abrivee 
mes quant el fu bien aprochiee 
de sa main l a tantost seignee 
et ausi bien par ce l atache 
com s el fust liee a l estache 
molt out le jor homes maumis 
car sus le s estoit en haut mis 
li deables desus s eschine 
qui de mal feire ne se fine 
aincois l a toz jors tout bracié 
mes martins l a d ilec chacié 
lors s est la vache a genoiz mise 
si li rent graces dou servise 
qu il li out fet puis l a seigniee 
martins si s en est reperiee 
la don el vint premierement 
em paiz et debonneirement 
un jor alout de la semaine 
par sa dyocese en toraine 
si encontre chiens qui coroient 
zz lievre et par poi n ou tenoient 
car las estoit et pris l eussent 
li levrier se il peussent 
mes martins a pitie eue 
de la petite beste mue 
si commande as chiens qu i s estacent 
qu au lievre plus ennui ne facent 
lors s arestent et cil eschape 
qui par poi n i lessa sa chape 
puis a une oeille encontree 
a qui la toison fut ostee 
si dist que bien a acomplie 
l evangile quar el n a mie 
zz cotes ainz en a donnee 
l une au povre por la gelee 
empres si com il esgardoit 
vit zz porchier qui pors gardoit 
qui out unes piaus affublees 
si dist quant les out esgardees 
que adans iert en tel viltez 
quant de paradis fut getez 
en zz pre orent bues peu 
d autre part orent porch geu 
la tierce part estoit chargiee 
d erbe et de flors quar demarchiee 
n out pas esté ne defoliee 
si dist martin que cele priee 
ou li porc orent foilié 
sont cil qui se sont tooillé 
en lorde boe de luxure 
cele ou li bues pristrent pasture 
la ou les flors mie n estoient 
senefiout ceus qui vivoient 
en mariage qui emplie 
est d erbe mes n est pas florie 
la tierce qui la dignite 
avoit des flors virginite 
senefiout quar el sormonte 
trestotes les vertuz sanz conte 
un chevaliers out deguerpie 
sa fame et en une abaie 
se fut donnez en la contree 
et sa fame refut velee 
puis a fait une meson fere 
por mener vie solitaire 
tantque deables qui assaut 
les boens li donna tel assaut 
que il volt que o lui abit 
sa fame o trestout son abit 
si l a a martin demandee 
mes cil li a reson monstree 
por quoi ne la doit pas avoir 
car li hons ne feit pas savoir 
qui fame maine por combatre 
feible est si la puet len abatre 
de legier et honniz seroit 
cil qui o soi l ameneroit 
prodom par soi seul se combat 
trestoz jorz et li boens hom bat 
son cors par aspre affliction 
por mauvaise temptacion 
de l autre part molt grant essoignes 
i est qu il est devenuz moinnes 
et el nonnain si ne puet estre 
qu il sache mes riens de son estre 
cil s est tantost aperceuz 
qu il li dist voir si s est teuz 
et mena puis molt sainte vie 
toz seuls sanz nule compaignie 
en cel tens iert une pucele 
en une petitete celle 
ou sainte vie demenoit 
mes home voer ne voloit 
zz jor por lui voer torna 
martins mes ele destorna 
quar n out cure d omme voer 
s enmast ele plus son voer 
que d autre se il peust estre 
quar ele out oi de quel estre 
qu il estoit et de quele vie 
par une fame puis li prie 
qu il ne li poist molt s escusa 
et martin tantost se rusa 
sanz plus dire et boen gre l en seit 
zz messages apres l enseit 
qui li aportout zz present 
quant devant lui fu em present 
de par la virge li presente 
et cil qui out avoir ne rente 
ne vout ne prendre ne avoir 
prist cel qui valoit pou d avoir 
mes il le prist por saintuaire 
quar cele estoit de tel afaire 
que reliques valoit si dons 
et tieux repeust estre idons 
quant el se muca qui deist 
que par mescreance ou feist 
un jor martin eschanguetoient 
si deciple et si esquoutoient 
genz qui leenz o lui parloient 
li huis sus lui fermé estoient 
la ou iert en son segreier 
quant il eissi hors por proier 
li prierent que il lor die 
que ce est ne que senefie 
des voiz ne de qui eles sunt 
lors lor dist qu il n en parlissunt 
a nul tant com il fust en vie 
quar ma dame sainte marie 
et sainte agnes et sainte tecle 
le visitoient en cest siecle 
molt sovent et le soulacoient 
saint pere et saint pol li contoient 
que nule vie n est itaux 
com est la vie esperitaux 
li evesque a nimes feit orent 
zz concile mes il n i porent 
martin mener plus li pleust 
que il les noveles seust 
de quanqu il firent au concile 
si les li vint uns angres dire 
trestoutes enterignement 
le jor dou premier parlement 
a martins sa fille amena 
uns hom et li dit qu ele n a 
onques parlé jor de sa vie 
et yy anz a por ce li prie 
que la langue li desliast 
et il li dist qu il em priast 
les eveques qu ilec estoient 
qui molt mieuz li ajueroient 
l uns out non valentiniens 
et li autres victoriens 
tant l en prient tuit qu escuser 
ne se pout mes il fist ruser 
le poeple et oeile a demandee 
maintenant a la terre pree 
a genouz et puis s i a mise 
de l uile en la bouche et a prise 
la langue o ses doiz belement 
puis si li demanda quoment 
son pere a non et qu el li die 
tantost la langue li deslie 
si nomma sanz arrestement 
le non son pere droitement 
a chartres avint si le virent 
plus de yy genz et si l oirent 
la fame avicien le conte 
li envoia si com len conte 
une ampole d uile mes plaine 
n estoit pas ainz estoit bien saine 
por ce que il la beneist 
mes eincoisque gueres deist 
quant desus out sa main levee 
s en est l uile desus alee 
tant crut et tant amont poia 
uns enfes zz jor l estoia 
et covrit en une fenestre 
puis a tiré o sa main destre 
le drap don el estoit coverte 
ne l en membrout mes de la perte 
fut molt irez quant il l en membre 
trestuit li tremblerent li membre 
quant el chait en pavement 
quar el estoit tout purement 
de verre mes de la choete 
n out mal quar el iert benoete 
uns chiens zz soen cler abaiout 
mes cil gaires ne s esmaiout 
ainz commanda qu il se teust 
de par martin lors ne peust 
abaier qui bien le rorstast 
ou qui sa viande emportast 
aviciens enchartrena 
a tors prisons qu il amena 
mes quant martins a oi dire 
qu il les tenoit en tel martyre 
tantost acorut mes passee 
estoit ja bien la nuit demiee 
il a trové la porte close 
car aviciens se repose 
et martins pou dou repos out 
mes a ce qu il se reposout 
dist uns angres ' cheitif com oses 
si reposer com tu reposes 
et li serf dieu la hors estoit 
je ne soiz comment li esteit " 
maintenant ses genz esveillia 
ci dist qu esté au corroil a 
martins si li aillent ovrir 
cil li distrent que recovrir 
se puet bien quar onc corroillié 
n i avoit nus mes sommeillié 
avoit si li estoit semblant 
qu il n estoient pas dessemblant 
aus autres garcons de porece 
qu il sont prophetes de perece 
li sires s endormi de chief 
et li angre li a le chief 
derechief croulé si l esveille 
lors s est levez et s apareille 
d i aler quar trop se tardout 
si trova martin qui gardout 
la porte et encor atendoit 
bien sout se il ne li rendoit 
les prisons qu i le comparroit 
ne ja nus hom ne l en garroit 
si li pria qu i s en tornast 
car aincoisque il ajornast 
les rendroit toz ne plus n estace 
ilec que dex mal ne li face 
cil s en torna et li prison 
furent mis hors de la prison 
si tost com hors le pie metoit 
de mermostier qui loinz estoit 
li demoniaque le savoient 
qui en la grant eglise estoient 
a saint morice en la cite 
nus hom n i estoit qui gité 
ne fust hors quant il i venoit 
les demoniaques prenoit 
por ce qu il les vouloit connoistre 
si lor fesoit tout requenoistre 
lor diz et lor nons et lor feiz 
don il s estoient trop forfeiz 
puis les batoit et les livroit 
a martyre et ceus delivroit 
jouste sens forment se pleignoit 
la gent que il n i remeingnoit 
ble ne vigne que la tampeste 
n i feist chascun an sa feste 
si ont martin de ce prié 
et li ont aupice envoié 
qui premiers sa part en avoit 
cil li pria qu il les auoit 
de ce que plus mal ne lor face 
lors a martins en cele place 
tant prié qu il a la contree 
de la tampeste delivree 
c onc n i chait tant com fu vis 
mes i vint ce me fut vis 
un jor refut aviciens 
qui estoit mout mal crestiens 
devant martin qui esgardout 
c uns deables qui le gardout 
desus s espaule se seoit 
et martins qui bien le voeit 
desus l espaule le souffla 
et avicien de ce a 
demandé que senefiout 
et martins dist que il li out 
desus lui deable bouté 
puis s est cil molt toz tens douté 
qui lessa le mauves a faire 
que il fesoit et fesoit faire 
au chasteau d ambaize zz temple out 
qui chescun jor de genz emplout 
por l imagre qu il aoroient 
a moines qui ilec estoient 
et a lor provoire marceau 
commenda martin que arceau 
n i remainsist a depecier 
ne riens nule mes do blecier 
orent povor quar trop pesout 
et martins a qui il pesout 
pria tant deu c une tampeste 
chait au temple sus la teste 
et trestout enterignement 
le fondit jusqu au fundement 
sus zz pilier restoit assise 
zz ymagre par tel maistrise 
que hom ne la pooit destruire 
quant martins a veu que nuire 
ne li puet si a dieu proié 
tantque des cieus a envoié 
feu qui l ardit en tele guise 
qu el fu toute en poudre remise 
une fame qui menoison 
avoit de sanc sanz oroison 
garit por ce tant soulement 
qu el toucha a son vestement 
martins sist sus un rivot 
si vit qu uns serpenz arrivout 
tantost li dist que de la rive 
s en alast tost et cil arrive 
de l autre part molt vistement 
por faire son commandement 
lors dist que les genz n o voloient 
oir et li sarpenz l oioient 
em pasqour eincoisque mengier 
deust demanda s a mangier 
avoit poisson et il li distrent 
que celui jor neis un n en pristrent 
ne ne porent trover a vendre 
tantost commande a chaton prendre 
les roiz et dist qu il em prendra 
et cil dit que il les tendra 
volentiers si s est alé tendre 
mes ne tarda gaires a prendre 
ainz a pris une grant lampraie 
lors s en vont moult liez de lor praie 
chatons et cil qui o lui vindrent 
et a grant merveille le tindrent 
maximes a treves assembla 
concile quar il li sembla 
qu envoier devoit en espaigne 
quar poor out que tout sorpeigne 
le pais la gent arrienne 
et en giet la loi crestienne 
si les voloit toz feire ocire 
et l avoir tout prendre a tire 
quant cist affeires fu contez 
a martin tantost est montez 
por ce por leucadien 
por nassete qui gracien 
l empereor toz jorz maintindrent 
et contre maxime se tindrent 
quant li evesque orent oi 
que il venoit tuit amoi 
sunt por la mort pricilien 
qui par l evesque itacien 
fu morz quant il l ont acusé 
quar nus d eus ne s estoit rusé 
nis zz jor de sa compaignie 
si sevent molt bien que s aije 
l evesque cheoniste aura 
ja tantost d eus ce ne saura 
si orent por ce grant freor 
lors vont tuit a l empereor 
si li prient qu il deffendist 
a martin qu il ne descendist 
en la cite s il a nul ire 
vers les evesques de l empire 
maximes a lui envoia 
et martins dit que la voie a 
o la paiz jhesu crist emprise 
puis vint tout droit a une yglise 
ou esté a oroison a 
as evesques mot ne sonna 
quant il les vit molt s en merveillent 
a maxime vont si conseillent 
qu il li die que riens donné 
ne li sera se pardonné 
n est as evesques ce qu il firent 
quar nesune riens n i meffirent 
a martin ce que li soeit 
dist maximes et cil voeit 
qu il voloit tantost genz livrer 
a occire et delivrer 
les povoit toz de cel martire 
de yy maux volt le mendre eslire 
si dist que o eus parleroit 
et savoit bien qu il se seroit 
trop mesfeit sanz nesune faille 
lors commande que len pas n aille 
en espaigne puis emmenerent 
martin au sacre ou il sacrerent 
zz evesque qui prodomme ere 
au matin o molt leide chiere 
s en part martin et s en retorne 
molt iriez mout pensis molt morne 
s en veit toute jor dementant 
de ce dom estoit repentant 
et dit qu il a esté venduz 
lors est uns angres descenduz 
qui dist ' martins molt te dementes 
bien est droiz que tu te repentes 
mes damedieu le te pardonne " 
martins escoute et mot n en sonne 
mes molt grant joie a receue 
de la quitance qu a eue 
mais il fu puis toz jorz plus lenz 
de chacier les maufeiz pullenz 
n onc puis n ala a nul concire 
ou reaume ne en l empire 
un demoniaque amenout 
la gent qui molt se demenout 
quant de martin point s apressa 
mes lessié l omme en la presse a 
li deables quar povor out 
d aler la ou martin alout 
en la mer notoniers najoient 
qui par tampeste perilloient 
si cria uns egypciens 
qui n iert pas encore crestiens 
' li dex martin quar nos delivre " 
si furent maintenant delivre 
licontes por de sa mesniee 
qui estoit de mal aquouchiee 
pria martin par unes letres 
cil manda que li entremetres 
estoit gieux car bien sanz dotance 
sout que dex en prenoit venjance 
mes par yy jorz tant en pria 
que trestoute la mesniee a 
sante por sa priere eue 
quant li contes vit que s ajue 
lor a tant valu si ala 
a martin et en sa male a 
bien yy livres d argent portees 
mes martin n es a refusees 
ne prises et bien le savoit 
ainzqu il venist et les avoit 
a prisons reembre otriees 
li moignes distrent que lessiees 
deussent estre a lor despense 
mes martins qui de tot au pense 
dist qu en l iglise doivent estre 
et il les doit vestir et pestre 
un moingne a sa cheminee 
out plente de brese trovee 
si s i chaufout toz nuz sanz braies 
lors dist martin ' por quoi t essaies 
nostre meson a couchier " 
cil quida que fet espier 
l eust si s est d ilec meu 
mes martin l out par deu seu 
martins vint desus une roche 
yy deables en une troche 
qui saint briz forment escioient 
je quit bien qu il li enseignoient 
que il son parein foleast 
quar onc por rien qu il li priast 
ne li leissa folie a dire 
mes il li dist que grant martyre 
et grant anui l en avendroit 
quar l arcevesquie maintendroit 
empres lui et la peneance 
feroit idonques de s enfance 
einsi but puis cil sa folie 
com martins dist sa prophecie 
martins out toz jorz en usage 
qu il alout em pelerinage 
a saint souain chascune seson 
li sire iert meseaux mes hom 
ne fut oncques plus hennorables 
ne dou sien par tout plus metables 
quant il vit martin qui entrout 
en l yglise au cuer dou ventre out 
mout grant joie quar en pense a 
que dex de lui par ce pensa 
lor chevaux qu il font demener 
fist cil en sa maison mener 
et fist le mengier aprester 
por lui atendre vout ester 
jusque do mostier hors venist 
martins tout maintenant s en ist 
de l iglise et cil agenoille 
devant lui et sa face moille 
contreval de piteuses lermes 
si li dist que bien estoit termes 
de herbergier por ce li prie 
que son ostel ne refust mie 
ne de lui ne se desdinst pas 
quar il auroit erré maint pas 
ainzqu il trovast si bel ostel 
com est li siens mes trestout el 
li respont que por soi aisier 
le prendra ce dist mes baisier 
le vout avant comme son hoste 
tout maintenant de ses piez l oste 
si le beisa mes cil out honte 
de l ostel ne ferai nul conte 
quieux il fut mes bien l ostela 
mes por quoi dex gari ne l a 
a maintenant ce ne sai mie 
le sires a sa maladie 
puis mengier a martin mostree 
molt li requiert et molt li priee 
qu il li ajut quar bien savoit 
que nus tel poveir ne n avoit 
a martin en est pitie prise 
et por dieu et por le servise 
qu il li a fait en sa meson 
si li a semblé que reson 
seroit que jhesu crist priast 
que il sante li otriast 
si l en y a fait la promesse 
et li commanda qu a la messe 
fust l endemain quant chanteroit 
et si tost con se torneroit 
por la pes de lui preist 
aincoisque autres s i meist 
que il pas tant n i emmeroit 
et puis l acommenieroit 
l endemain quant il out chantees 
matines se furent levees 
les genz quar por lui chascun veille 
martins lor dist qu il se merveille 
des iaus qui par ilec volerent 
c onques cele nuit ne chanterent 
cil dient qu il oirent dire 
que saint ursain out molt grant ire 
vers les genz qui ilec estoient 
por ce que crerre n ou voloient 
si vout que il garantissont 
la malice de quoi il sont 
lors dist martins que longuement 
ont souffert mes amendement 
il metra si les assoudra 
ja sainz ursins n ou desvoudra 
puis a demandé de l anonne 
si la beneist et lor done 
lors commencent a orguener 
et a tel vie demener 
c onc puis tele ne fut oie 
ne tel chant ne tel melodie 
ne tel deduit com il menerent 
quar tout le lonc du jor chanterent 
empres a la messe chantee 
martins mes ainzqu il fust finee 
le meseau acommenia 
et de la paiz donné li a 
mes ainzqu il ait la messe oie 
fut toz sainz de sa maladie 
einsi rendit martin de tors 
sa deite a zz de ses detors 
la vile en fut levrous nommee 
qui grabatot ert apelee 
par le mur au prior passout 
saint floren mes molt grant masse out 
ilec de genz qui se pleignoient 
que par zz serpent mort estoient 
si li requeroient s ajue 
mes il lor dist qu en sa venue 
se il en a commandement 
seront delivre vistement 
vers tors s en vet grant aleure 
si a conté cele aventure 
a martin qui encor vivoit 
et cil li dist qu il n i avoit 
forsque de par deu le chacast 
ne ja de loing n o menacast 
ainz i alast seurement 
quant cil out le commandement 
au boen martin qui lors regnout 
cel chaca n onc poor n en out 
en pelerinage en ala 
a chablees et lor a la 
de lor reliques demandees 
mes molt les li ont bien vees 
li chanoine lors lor pria 
que la ou len martiria 
saint morice li mostrissont 
et jusque la le menissont 
lors l ont mené que plus n i tarde 
et quant martins le lieu esgarde 
ou cil furent martirié 
si a maintenant dieu prié 
que chose feire li pleust 
par quoi des reliques eust 
lors tret zz petit coutelet 
por emporter zz moncelet 
de la terre por saintuaire 
puis saillit ne demora gaire 
un boillon de sanc contremont 
qui de sei prendre le semont 
martins yy ampoles a prises 
si y a des reliques mises 
que nostre sires li donna 
n onc puis li sans ne boillonna 
grant fut li criz parmi les rues 
si li ont li clerc yy tolues 
des ampoles toutes fermees 
et o son seau seelees 
martins en sont yy remeses 
l une em partit a yy yglises 
a tors et a angiers ensemble 
l autre qu i crient que len li emble 
a toz jorz a son col portee 
quant il morut el fut donnee 
a l iglise ou son cors repose 
sanz en oster nesune chose 
por ce fut en cele contree 
l iglise de martin fondee 
cil qui cure de sejor n out 
zz jor de cande s entornout 
par la riviere de vienne 
ou out une yglise ancienne 
de ma dame sainte marie 
ilec emmi la praierie 
trova saint mesme qui ne fine 
de metre pierre en sa santine 
qu il feseit pres d ileques treire 
por l iglise de chinon feire 
martins a saint mesme prea 
qu alast o lui quar sa voie a 
d aler a romme apareilliee 
cil li dist qu a cele fiee 
n i poveit aler por riens nee 
jusque s iglise ait achevee 
mes apres ira volontiers 
lors se meit martins en sentiers 
iriez au cuer dedenz le ventre 
et cil en son chalan s en entre 
por sa pierre a chinon mener 
tantost commence a demener 
l eve le chalan durement 
et les ondes si reidement 
le hurtent qu afoudrer le firent 
et cil qu ilec estoient tirent 
a sievre martin qui s en vet 
por lui tost conter comment vet 
a saint mesme quant il l ataignent 
tout li content et mout se pleignent 
de ce qu il einsi ert neié 
si ont martin trestuit preié 
qu alast la si i est alez 
li chalans estoit avalez 
au fonz de l eve a la gravale 
martin par son non mesme apele 
mes ausi tost com il cria 
souz l eve respondu li a 
puis li demanda s il ireit 
a romme ou aler desireit 
et cil respont isnelement 
qu il fera son commandement 
quant martins sout qu a lui s ouffrit 
en l eve plus ne le soufrit 
ainz li a crié hautement 
qu o lui auge delivrement 
lors s en eissit grant aleure 
toz sainz sanz nule moilleure 
puis conte as genz son estement 
qu o lui fut jusqu au vestement 
martin estoit enveroillez 
por ce ne fut morz ne moilliez 
un conte rai ci escrit 
mes onc n ou trovai en escrit 
li contes est tout de s enfance 
qu avantque il venist en france 
que voeir out molt deserree 
fut lonc tens de joste pavee 
en zz chastel ilec de coste 
ilec trova martins zz hoste 
qui meinarz estoit apelez 
mout fu bien martins ostelez 
quar la dame bien l ostela 
que len persois apela 
molt l ama et le conjoit 
quar onc de martin rien n oit 
por quoi len le deust blasmer 
n ou peust tant mesamer 
qu i li respondist vilennie 
si ert de si tres sainte vie 
que toz autres en sormonta 
la dame a son seignor conta 
quiex il estoit et quel servise 
en auroit tout a sa devise 
si le retient en son osteau 
ne ja ne feroit rebosteau 
si comme feit l autre mesniee 
einsi a la voie leissiee 
martins qu avoit devant emprise 
chascun jor aloit a l iglise 
et puis a l ostel retornout 
martins nul jor ne sejornout 
de feire quanqu il conveneit 
il alout par tot et veneit 
por les affeires au borjois 
au borjois n en fu onc sordois 
quar le sien molt bien li gardoit 
mes quant aucun povre esgardoit 
qui n avoit de quoi soi vestir 
tantost li donnoit son vestir 
et a l autre sa chaucemente 
mes persois n estoit pas lente 
de li donner maintenant quote 
meinarz li disoit qu ele iert sote 
de lui si tost robe baillier 
s enpres l en face autre taillier 
si la raura tantost donnee 
la farine a maint jor gardee 
martins quant len li euoiot 
et se nus povres le preot 
que por l amor deu l en donnast 
si tost de deu mot ne sonast 
com il en avoit sa jointee 
ne ja n en fust apeticiee 
la cruce ainz en iert creue 
tantque des voisins de la rue 
ont a dam menart demandé 
savoir s il l avoit commandé 
que martins donnast sa farine 
quar de donner toz jorz ne fine 
a chasqu un povre qui l en quiert 
menart de sa fame l enquiert 
s ele en set rien qu ele li die 
molt la blasme qu el n o chastie 
qu il ne soit pas si despensierres 
persois dit que cil est lierres 
qui li a dit telle felonie 
c onques par la virge marie 
ne vit nul enfant plus leal 
n en totes choses plus feal 
par souemet s est aperceue 
qu el a plus de sa cruce eue 
que devant puisqu il le garda 
menart persois esgarda 
si li a dit que c est folie 
don tant en zz enfant se fie 
martins a oi la novelle 
que ne li fu boenne ne bele 
de plorer pointet ne s aquoise 
si est venuz a la bordoise 
quant il volt dire sa parole 
cele qui de lui estoit fole 
ausi com s el l eust porté 
l a molt doucement conforté 
et li demanda qu il avoit 
martins li dist que bien savoit 
que si sires l a molt blasmee 
por lui et forment mesamee 
et dit que do sien a emblé 
assez en farine et em ble 
mes certes onques rien n embla 
ce li poise qu il s asembla 
a lui quant si l a mescreu 
mes s il avoit congie eu 
de lui volentiers s en iroit 
persois dist qu il le diroit 
por neent qu il n en ira mie 
s il ne li otroie et afie 
que il par tens a lui vendroit 
martins li dist qu il atendroit 
a i venir quant ce sera 
que li morz au vif parlera 
persois tantost respondit 
por espondre a martin son dit 
que quant mes dont a lui vendra 
que li joices avendra 
qu avant nus ne parlereit 
et cil dist qu i n i estereit 
por rien si li donast conge 
persois dist qu il a songé 
car sis sires mot n en sona 
ne onc lui n en araisonna 
martins li dist qu il s en ira 
ne ja plus ne le li dira 
si maintenant ne li otreie 
puis s est martins mis a la veie 
si que cele pas ne le seit 
quant el le tantost le seit 
les pans levez a la caineure 
tant erra que par aventure 
bien pres trové le chemin a 
par ou martins s achemina 
