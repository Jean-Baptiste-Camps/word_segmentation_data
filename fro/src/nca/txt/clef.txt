amors qui les fins cuers esveille 
et fet penser a grant merveille 
la nuit quant repos doivent prendre 
m a fet aviser et enprendre 
a tretier de ceste matiere 
si vous dirai en quel maniere 
en un temps jolis plain de joie 
doucement regardé avoie 
ma tres douce dame et amie 
la plus bele qui soit en vie 
por qui sueffre paine et martire 
bele voir la puis je bien dire 
quer onques puisque dex fu dex 
ne fu si bel cors veu d ex 
ne si biau vout comme elle porte 
ce est cen qui mon cuer conforte 
sanz qui ne puis jouer ne rire 
cen est quantque mon cuer desire 
mon delit et toute ma joie 
que touz jors mes servir voudroie 
c est ma tres douce dame 
qui mon cuer et mon cors et m ame 
quantque je craim prise et henor 
en qui sens courtoisie honor 
deduit soulas joie et liesche 
douchor amoreuse noblesche 
simplece biau contenement 
et grace sont parfetement 
quer de valour et de bonte 
toutes autres a sourmonté 
et aussi comme elle est tres bele 
a tres biau non la damoisele 
maintes foiz en sui confortez 
onques si propre non portez 
ne fu par angres ne par gent 
quer il defferme a cleif d argent 
et qui bien torner la saroit 
son non et son sornon aroit 
et aussi porroit il de voir 
mon non et sornon recevoir 
se la cleif estoit bien tornee 
d aucune sotille pensee 
quer un des nons ja ne feroit 
qui l autre non entier leroit 
ne des sornons en la maniere 
tant est prochaine la matiere 
si comme en la fin le verrez 
se vous n estes trop enverrez 
quant issi oi consideree 
ma douce dame desiree 
et ses grans valors et bontez 
qu en piece n aroie acontez 
doucement a li pris congie 
la nuit ensivant ai songié 
que li dieu d amors plain de joie 
qui les fins amorous avoie 
de penser a lui nuit et jor 
sanz prendre repos ne sejour 
jangloit a moi o bonne chiere 
et parloit en ceste maniere 
" biaus amis j ai bien entendu 
que piecha t es a moi rendu 
et voi bien que c est ton desir 
de fere quanque je desir 
de quoy tu es moult bien meu 
et pour cen qu ai apercheu 
que es vers moi si ententis 
et qu a amours onc ne mentis 
je voil que me faces servise 
si te descriray en quel guise 
trop me sui tenu en silence 
je voi qu en cescune science 
a reulles au commencement 
ou aucun entrodissement 
par quoy cil qui l art veut aprendre 
puet legierement entendre 
et estudier la matiere 
que li en semble plus legiere 
or voi je que en ma doctrine 
qui les fins amans enlumine 
n a pas reulles en tel maniere 
ne n a eu cha en arriere 
por quoi je voil qu elz soient fetes 
et des autres auctours estreites 
quer combien qu il m ait mont hetié 
que plusors en aient treitié 
si est cen par mos si prolis 
que les fins amourous jolis 
ne puent pas briement entendre 
que les auctours veulent comprendre 
ne chescun ne puet pas savoir 
latin ne les livres avoir 
qui sus amours ont esté fez 
si voil que tu prenges le fez 
et que metes toute ta cure 
a comprendre en brieve escripture 
mon art qui les jelous alume 
et si le fey de tel volume 
que l amant pour soy conforter 
puisse touz diz o soi porter 
soit resident ou auge hors 
en lieu d un petit portehors 
et quant issi aras descriptes 
les reulles que j ai devant dites 
saches que bien le te rendray 
quer en l ore mon arc tendray 
et ferrey d un dart amourous 
cele au douz fin cuer savorous 
ou tant a de henour et de pris 
por qui tu es si entrepris 
et se en lie a tant d amer 
que por rien ne te uoeille amer 
je te baidrai mon arc por traire 
par tout ou il te voudra plaire 
et lors soies certain sanz doute 
que ta volente feras toute 
or y entent et ne te tarde 
et je te retien en ma garde " 
quant issi m out aresoné 
cil par qui tous pris est donné 
si feri ensemble ses eles 
qui tant erent luisans et beles 
et s est haut en l air transportez 
donc je fui mont desconfortez 
quant issi fu esvanoi 
le brit de ses eles oi 
qui m esveillierent ce me semble 
si comme il les feri ensemble 
lors quant je me fui esveillié 
je fui sachiez mont merveillié 
et mont tres pensis de cest songe 
savoir s il ert voir ou menchonge 
mes yy resons si me corurent 
qui merveilleusement me murent 
a croire que ce fu vrite 
l une quer en divinite 
treuvent ly theologien 
que souvent en temps ancien 
plusors divines visions 
venoient par avisions 
l autre reson qui m esjoi 
en la noise que ie oi 
quer onc tel embruissement 
ne fu sanz aucun mouvement 
si que par ceste demoustrance 
vinc je a vraie cognoissance 
que c iert amors le filz venus 
qui ert issi a moi venus 
comme chose espirituel 
ne mon pense puis ne fu el 
si vi qu il n ert a escondire 
quer se vers moi ert meu d ire 
tost me melleroit ma chaintaine 
et se por lui souffroie paine 
bien le me prametoit a rendre 
issi m estut ceste euvre emprendre 
or me doinst dex tel chose fere 
qui au dieu d amours puisse plere 
et as amans et as amés 
si que fol n en soie clamés 
et si requier devotement 
a ceulz de bon entendement 
se aucune chose y deffaut 
que il soupplent mon deffaut 
quer il veent bien que a force 
amors a cen fere me force 
et cil est bien a excuser 
qui fait que ne puet refuser 
icest livre que j ai somé 
la clef d amors sera nommé 
quer par lui porra len ouvrir 
les ars d amours et descouvrir 
or ne le viegne nul aprendre 
s il n a cuer amoureus et tendre 
traient soy ensus les gelous 
as cuers felons et cavelous 
et les vilains et les vilaines 
telz gens i perdroient lor paines 
quer a eulz n apartient il mie 
a savoir d amer la mestrie 
qui l estat d amours veut mener 
premierement se doit pener 
d esliere et querre tel persone 
qui por amer soit digne et bone 
apres la pucele issi quise 
doit prier si com l art devise 
par paroles a cen avables 
douces plesans et amiables 
outre cen se il m en souvient 
tel pensee avoir li couvient 
que cele amour longuement dure 
quer amour d un jour est trop dure 
or pues tu question mouuoir 
ou et comment porras trouuoir 
cele qui tant te doie plere 
a cen te voil response fere 
quant tu vas a ta volente 
se d amer es entalenté 
eslie a qui tu puisses dire 
" dame sur toutes vous desire " 
en tel lieu doiz t amie fere 
ou aiez cause de toi trere 
quer tes amours et tes penseez 
en porront miex estre celeez 
ne la fay loing ne hors de ville 
quer len saroit tantost la guille 
si se prendroit len de toy guarde 
amour lointaigne est trop musarde 
et se loing la veuz apointier 
la doiz un ami acointier 
si sera cause du repere 
que si souvent le voudras fere 
or as tu veu a ma guise 
ou t amie doit estre quise 
apres te voil le temps aprendre 
que tu doiz a choisir entendre 
tu ne doiz pas par nuit choisir 
cele ou veuz metre ton desir 
icen retieng de ma doctrine 
tout bren semble par nuit ferine 
nulz homs ne porroit bonnement 
fere vritable jugement 
par nuit se fame est lede ou bele 
tant veist il a la chandele 
apres que fame ara beu 
ne soiez d eslire meu 
vinz font les pensees ouvrir 
et maintes foiz vrite couvrir 
les vinz font engroissier les veines 
et les faces fronchies pleines 
et maint vout font il coulourey 
qui ainz estoit pale ou morey 
por quoi qui veut amie fere 
soit avisé s il me veut crere 
de choisir ainzqu ele ait beu 
si ne sera pas decheu 
or je t e moustré par reson 
en quel lieu et en quel seson 
doiz choisir or faut que je die 
de qui tu deiz fere t amie 
garde que t amie soit bele 
jenne tendre fresche et nouuelle 
simple douce plesant avable 
sage courtoise et henorable 
et se il te vient en courage 
d amer fame de grant aage 
de celles assez trouveras 
plus que des jennes ne feras 
aime en haut lieu se tu es sage 
et fame de noble parage 
tant plus sera de noble afere 
plus sera douce et debonere 
quar gentil douz et debonere 
fait tantost ce qui est a fere 
et tu pues d autre part voier 
filz de vilain se fait proier 
por cen voil gen que hardement 
ainges et prenges hardement 
ja ne souferra gentillesce 
que fin amant vive en tritresce 
toutes fames tien a vilaines 
qui font perdre as amans lors paines 
et qui refusent et desdient 
ceulz qui sanz faintise les prient 
vilaines sont il voirement 
je le te preuve clerement 
cele est vilaine a qui len donne 
s amour s el ne le guerredonne 
en fame de tel vice esprise 
ne soit ja ton entente mise 
nul ne doit tenir en chierte 
fame esprise de tel fierte 
d amer haut ne t esbahiz mie 
quer ovide nous certefie 
fame ne puet qui biau la tente 
fuire qu amer ne s asente 
en courage te doit monter 
a toutes fames sormonter 
a envis homme qui biau prie 
treuve fame qui l escondie 
finalment tu doiz supposer 
tout sanz gloser 
que toutes fames ont grant joie 
quant aucuny d amer les proie 
or as tu veu quels persones 
sont por amer dignes et bonnes 
or voil a ton estat venir 
comment tu te doiz contenir 
se vers amours veuz assener 
d estre sage te doiz pener 
miex vaut sens sanz biaute avoir 
qu avoir biaute sanz riens savoir 
qui a biau cors et biau visage 
poy li valent se il n est sage 
quer il est tout en la maniere 
comme ymage paint en mesiere 
o tout cen doiz estre cortois 
des chevelz siques es ortois 
par courtoisie et par largesce 
puet len monter en grant hautesce 
biau parlier soiez toutes voies 
a toutes gens ou que tu soies 
en biau parler n a pas grant forche 
quer biau parler langue n escorche 
ne soiez orgueillous ne fier 
ne hurte nuluy ne ne fier 
qui maine orguil ne felonnie 
n est pas digne d avoir amie 
humble dois estre et debonere 
se tu veuz vers amors trere 
homs monte par humilite 
qui par orguil chiet en vilte 
prouz hardi doiz estre et appert 
qu il soit issi bien y apert 
trop male chose est couardie 
ja couart n ara bele amie 
ces reules que j ai devant dites 
doivent en ton cuer estre escriptes 
qui ma doctrine et mon art tient 
or veon que au cors apartient 
je voil que tout amorous et 
biau chief et propre ou biau touset 
issi le fay quequ el te coste 
mes par force riens n i aiouste 
tes ex doiz tenir netement 
et tes oreilles ensement 
oste le peil de tes narilles 
et cely d entre deuz sorcilles 
tienges tes denz blanches et netes 
combien que de ta cure y metes 
et si te garde bien et paine 
que tu n aiez malvaise alaine 
gar que tel vice ne te touche 
que il ait limon en ta bouche 
ta barbe fay rere et soustrere 
a tel qui bien le sache fere 
s as poy coulour et tu t en duelles 
garde que farder ne te voilles 
ne contre nature estriver 
vout d omme plest sanz coutiver 
amant doit estre megre et pale 
amour gresse et coulour avale 
qui onques d amors est betez 
il n est gras ne acoquetez 
pale doit estre par nature 
qui les nuys veille en grant ardure 
issi le font les amourous 
as finz cuers douz et savourous 
robe doiz avoir propre et nete 
au cors et au colet bien fete 
si que ton corset ne ta cote 
ne facent plique ne hanscote 
gar que ta chemise ne monte 
si haut que tu en aiez honte 
soiez mignot de bel affere 
en cen qui poy te couste a fere 
aiez chaperon bien fetis 
trop grant ne soit ne trop petis 
met le si et enchaperonne 
que nul par flengue n en sarmonne 
au col aiez un fermaillet 
poi parant ou un esmaillet 
net et propre fetis et gent 
il plest mont a aucune gent 
tes manches doiz fere drechier 
si qu el n i ait que adrechier 
mes tel nouveaute ne fai mie 
que len le tienge a moquerie 
tes mains tienges saines et netes 
que il n i ait roignes ne bubetes 
rooigne tes ongles souvent 
se veuz estre en nostre couvent 
aiez soit de cuir ou de soie 
bele bourse et bele coroie 
biaus coutealz bele gibechiere 
se veuz avoir bonne amour chiere 
chauce toi en bele maniere 
tire ta chauce a la lasniere 
si qu el n i ait plique ne fronche 
ovide neiz le te nonche 
o tout cen si comme il descript 
doit estre ton pie si escript 
en ton souller ou estivel 
que ne sembles pas harivel 
s il avient que chevaucher doiez 
sele fetisce et biau frain aiez 
et biau sorchaint et bele espee 
telz choses sont a grant duree 
s as biau coutel pendu doit estre 
a las de soie au coste destre 
heuses et esperons doiz prendre 
en quoy il n ait riens a reprendre 
chapel et houche ou mantelet 
doiz avoir propre et netelet 
mes ne les prenges ne ne vestes 
s il ne fet pluies ou tempestes 
ices choses que j ai retretes 
doiz avoir propres et bien fetes 
tel cointise est assez seure 
un biau harnoiz longuement dure 
se tu n as ou ce prenges gueres 
je voil que tes despens restraingnes 
ainz que tel chose ne soit fete 
plus dure honte que souffrete 
cointement se doit contenir 
qui veut d amors a chies venir 
por fier ne se face clamer 
mes a petis et grans amer 
en tous lieux ce doiz tu savoir 
doivent finz amourous avoir 
bialz fez biaus diz et bele guise 
si que chescun les loe et prise 
se tu veuz d amours a chief trere 
issi le te couvient il fere 
si que chescun sera message 
de toi et de ton vasselage 
quant cele que ton cuer desire 
de toi orra tant de bien dire 
vers toy sera plus amiable 
et plus douche et plus acointable 
tu voiz comment te doiz dedire 
or te voil apres cen descrire 
en quelz lieuz tu doiz tes reiz tendre 
por parler a t amie tendre 
se t amie hante au marchie 
va y par le chemin marchié 
tray toi la ou elle sera 
et resgarde qu elle fera 
illec en la place commune 
qui de mainz lieux le pueple aune 
ou de l aler ou du venir 
peuz a lie parler avenir 
et s elle repaire au temple 
qui de pueple maintes foiz emple 
illec parler a lie porras 
en quel guise que tu vorras 
a ces dances a cez karoles 
porras dire plusors paroles 
ou fere signes ce me semble 
a la bele qui ton cuer emble 
es basteaux es qommunes places 
voil je que tes reiz tendre faces 
a joustes a telz assemblees 
viennent les dames bien parees 
illec porras tu bien choisir 
celle ou veuz metre ton desir 
la viennent il liees et drues 
por veer et estre veues 
et se il est issi qu il avienge 
que li rois en la ville vienge 
ou que le tornoi estre i doie 
que chescun de voier a joie 
tu te doiz lors cele part trere 
ou cele est qui tant te doit plere 
pour veer et pour regarder 
cen qui doit venir et aller 
sanz souspechon y porras estre 
soit a estal ou a fenestre 
que il n est nul soit fol ou sage 
qui n auge lors rendre musage 
lors ta dame salueras 
et bien prez de lie te treras 
soit a destre soit a senestre 
le plus prez que tu porras estre 
par regarder par manier 
pues tu ton desir senefier 
et issi sanz apercheuance 
vendra la premiere aliance 
aresne la se tu es sage 
au premier de commun langage 
" qui sont ces chevalx qui la viennent " 
requier ou " ceulz qui la se tiennent " 
quel chose que elle responge 
ne tien n a fable n a menchonge 
otrie li sanz contredire 
tout cen qu elle te voudra dire 
loe cen qu elle loera 
blasme cen qu et blasmera 
conferme toutes ses paroles 
a voir tant seent cen frivoles 
se il chiet poudre en son xxx 
soit sur robe ou sus chaperon 
escorre la doiz et oster 
se de lie te veuz acoster 
et se poudre n i est trouvee 
si doit el par toi estre ostee 
cescune sause est convenable 
par quoy doiz estre seruissable 
lieve sa robe par bele guise 
se elle est trop par terre mise 
de servir puet grant bien venir 
souvent le veon avenir 
par aprez cen tu doiz veer 
qui lez vouz se uoudra seer 
que il ne foule ne ne grieve 
celle pour qui ton cuer s eslieve 
fin amourous doit tout ce fere 
que il pense a sa dame plere 
issi le fay se tu ez sage 
de quoy se muet legier courage 
quant les roys et contes vendront 
et ceulz qui ovec se tendront 
ou les barons sanz deleer 
iestront as chans pour torneer 
se ta dame te demande lors 
lor nons respon a sa demande 
" sil est francheiz cesti certain " 
feing que de tout soiez certain 
bel et cortoisement li conte 
" celi est roys et cestui conte " 
di lors nons se tu puez vritables 
se non si les di couvenables 
et posé qu el ne les requere 
si doiz tu telz choses retrere 
celi ne se doit mie tere 
qui par biau langage puet plere 
par telz plesanz arresnemens 
viennent les premiers mouvemens 
par quoy les jolies penseez 
sont de dars amourous naffreez 
s il avient que a digner soiez 
en tel lieu ou ta dame uoiez 
bien aras assez ce me semble 
de parler toi et lie ensemble 
a table se peut dedire 
et mout de beles choses dire 
chescun y peut jangler et rire 
le droit de table le desire 
lors apres boire vient l esbat 
qui les gens dedit et esbat 
les vinz ostent cure et tristresce 
et font venir joie et liesce 
moustre a ta dame bonne chiere 
en telz lieuz et en tel maniere 
ont plusors a amer empris 
a qui depuis en est bien pris 
siques ici t ai devisé 
comment porras estre avisé 
de querre cele au cleir viere 
de qui tu veuz t amie fere 
or te voil tretier la matiere 
en quel guise et en quel maniere 
porra ta dame estre esprise 
cele qui issi aras quise 
premierement ferme fianche 
doiz avoir et ferme esperanche 
et sormonter toutes puceles 
tant soient il riches et beles 
les oisiaux leront le chanter 
et les levriers lievres hanter 
ainz assez que fame escondie 
gennes homs d amer qui beau prie 
meismes une papelarde 
de qui tu ne te prendras garde 
et de qui ne le porras crere 
cele plus tost le voudra fere 
amour nos a si doctrinez 
que touz i sommes enclinez 
et les fames comme les hommes 
dex soit quelz pelerins sommes 
mes entre a tel distance 
que l omme de parler s avance 
et la fame je l ose dire 
plus couvertement le desire 
l omme doit le premier preer 
et enchaucier et suppleer 
aprez quant la fame est conquise 
preera elle sanz faintise 
fame qui fin amant refuse 
mesprent vers nature et mesuse 
quer fames doivent par nature 
metre en amer toute lor cure 
or enpren donc le hardement 
d amer bien et seurement 
a envis en trouveras une 
qui n ait la volente commune 
toute fame quequ ele die 
a grant joie quant nen la prie 
ne tien ja pour escondit 
pour cen qu elle t escondit 
fame si est de tel nature 
que combien qu elle ait grant ardure 
si veut elle longue proiere 
que nen ne tienge a legiere 
apres cen se tu me veuz crere 
tu doiz tant laborer et fere 
que cognoisses la xxx 
que ta dame a segree et chiere 
par celle porras tu savoir 
se sa dame porras avoir 
bien y sara metre remiere 
s elle veut en mainte maniere 
mes garde que ce soit tel fame 
qui sache le conseil sa dame 
et qui por rien ne l desclorroit 
cen qu elle verroit et orroit 
tant li doiz proier et prametre 
que elle y voille conseil metre 
s elle veut assez de legier 
porra tes gries mals alegier 
quant ovec sa dame sera 
l ore et le temps avisera 
que ses amors et ses penseez 
seront de plus legier torneez 
fame est en un temps doucerouse 
et en autre fiere et orgueillouse 
por cen faut il temps esleu 
toutes choses ont temps deu 
en iolis et en nouvel 
plain de joie et de renouvel 
que fame est drue et envoisie 
lors est il temps que nen la prie 
et s il avient qu elle se plengne 
que son ami une autre tiengne 
lors sera de legier meue 
quant se tendra por decheue 
quant la chamberiere cen verra 
qui lez sa dame se serra 
moult bien sara voie trouver 
par quoy el la porra mouuoir 
lors li dira tant de nouveles 
de toy plesans douces et beles 
de ton bien de ta courtoisie 
qu elle en sera toute esbahie 
" cil est douz et cortois et sage 
propre fetis de droit aage 
touz jors voudroit jouer et rire 
ce est quanque nen puet dire 
touz autres est le nonper 
je croi qu el monde n a son per 
telz homs doit bien avoir amie 
se homme l a qui soit en vie 
iceli vous aime et desire 
celi por vous plaint et sospire 
telz homs devez vous fere amis 
qui tout son cuer en vous a mis 
de bien amer vient tout deduit 
cescun le tesmoigne et le dit 
nul ne soit que joie puet estre 
se il n a d amors esté mestre 
or amez donc seurement 
quant vous avez l eesement 
cil qui ne fet quant il puet fere 
ne fet quant son vouloir repere " 
par telz paroles ou semblables 
propres a cen et couvenables 
sera la dame acordee 
a bien amer et estre amee 
se la chambriere y veut entendre 
nule meillor rey n i peus tendre 
quer ja n iert fame si bien prise 
comme se par fame est conquise 
mes garde bien que tu ne couches 
o la ne ne touches 
se tu l avees acointiee 
ta cause en seroit retargiee 
tantost de toi s apreucheroit 
et sa mestresse esloigneroit 
issi le feroit bien le sey 
quer il n i a tel comme sey 
si te seroit trop mescheu 
se de t amie estoit seu 
quer tu perdroies a une hore 
cen que tu veuz qui te secore 
s en seroit il verement 
quer fames sont en tel dement 
de nouveles et querre 
qu il n est rien qui le puisse crere 
or te garde donc de cen fere 
se amors veus a bon chief trere 
il couvient trop droit carier 
qui vers amours se veut lier 
apres doiz a ta dame escrire 
soit en parchemin ou en chire 
ta volente et ton courage 
humblement et par douz langage 
ne sees de preer escars 
combien qu el die ses escars 
par douz parler et biau prier 
fait len dur cuer amolier 
ne tien prieres a frivoles 
dex lessa vertu em paroles 
par biau parler vient grant eur 
par mesparler grant meseur 
dex meismes qui tout cria 
quant aucuny mesfet ly a 
ne soit refuser qui le prie 
mes son mesfet tantost oublie 
or escri donc en tel maniere 
au premier a ta dame chiere 
qu il n i ait mot de vilanie 
mes d henor et de cortoisie 
par tes letres porras aquerre 
s amour et son corage enquerre 
mes garde qu elz soient si fetes 
que ton non ne le soen n i metes 
tel se devient les ouvriroit 
qui tantost vous descouvriroit 
et amour qui n est bien celee 
ne puet estre a longue duree 
nus ne peut fere greignor perte 
que quant s amor est descouverte 
cescun le dit cescun le crie 
si en sort blasme et vilanie 
et por cen seut il avenir 
que tel amour ne puet tenir 
que telz ples et tel janglerie 
sont cause de la partie 
amors qui ne sont bien celees 
sont sur toutes riens diffamees 
que chescun le moustre o le doi 
bien le te puis nonchier et doi 
pour cen doiz si fere ta leitre 
que non ne sornon n i doiz metre 
folie est de cen descouvrir 
que nen doit celer et couvrir 
pramet li assez de pramesses 
grosses et grandes et espesses 
de bone hore fu mis a leitre 
qui cortoisement soit prametre 
assez prametre petit grieve 
et si sort le courage et lieve 
chescun puet pramesses avoir 
combien qu il ait de l avoir 
pramesses treent les puceles 
et font venir a nos cordeles 
pramesses ou nen a fianche 
donnent lonc temps grant esperanche 
pramesses tornent les courages 
a toutes gens de touz aages 
un fol qui va en lesse 
se fet lie de bele pramesse 
fain touz jors que donner li doiez 
le don que pramiz li avoiez 
lors se tendra bien assignee 
de la pramesse recordee 
mes quelz pramesses que tu faches 
garde bien que ne perfaches 
ens en l ore au bas te metrees 
se telz choses li amordees 
je ne di pas que joueles 
petis propres et neteles 
ne doiez tel foiz est donner 
bien le sara guerredonner 
par donner puet grant bien venir 
souvent le veon avenir 
parprendre et donner ce me semble 
sont mere et fille bien ensemble 
au premier est fort sanz don fere 
que tu te puissez vers lie trere 
pour cen faut il que sagement 
aquerges son acointement 
gar que ta leitre ne contienge 
chose qui a ennuy li vienge 
en tel letre ne doit avoir 
tritesche ce doiz tu savoir 
s ele ne veut la leitre prendre 
mes sanz liere la te fet rendre 
suy ton propos se tu ez sage 
quar el muera son courage 
tantost se sera repentue 
que ta leitre n ara leue 
fame mue plus tost pensee 
que ta main n aroiez tournee 
s ele la liet et ne rescrive 
ne li contraing ne n en estrive 
mes doiz lors souvent envoier 
beles letres pour lie proier 
quant unes en aras leues 
les autres seront receues 
apres sera entalentee 
de rescrire toi sa pensee 
premierement a aventure 
te rendra letre triste et dure 
par quoy te voudra suppleer 
que ne la voilles plus preer 
mes pour cen ne t esbahiz mie 
quar combien que tel chose escrie 
sa volente est du contrere 
el le fet pour toi miex atrere 
el a grant desir qu el soit fete 
la chose que elle contrete 
mes issi le fet pour veer 
se tu la saras miex preer 
donc doiz suyrre aviseement 
non contreitant tel mandement 
et s el le fet yy foiz ou quatre 
si te doiz tu touz diz esbatre 
se par biauz diz la soiz proier 
s amor ne te porra voier 
et fust or plus dure que marbre 
au premier coup ne chit pas l arbre 
ulixes n estoit mie biaus 
et si fist il touz ses debiaus 
des greignors dames de cartage 
tant fist il par son biau langage 
or escri donc choses creables 
douces entrans et vraisemblables 
et de tels diz li fay present 
comme se tu eres present 
entretant s il puet avenir 
que seule la puisses tenir 
soit en chanbre soit en cortine 
se tu peus ton desir affine 
et se hors esbatre se vient 
que le fet pour toi se devient 
areste toy la ens en l ore 
illec doiz tu fere demore 
a quel gieu qu el voudra iouer 
celi doiz tu fere et loer 
tant comme illec sera presente 
met a son gre toute t entente 
tant comme el se voudra ester 
en estant te doiz arrester 
s elle s asiet tu t aserras 
issi son amor aquerras 
regarde bien sa contenanche 
com cil qui en lie a fianche 
lors porra bien aperchevoir 
que tu l aimes a dire voir 
se aucun se vient la enbatre 
pour les genz deduire et esbatre 
donner li doiz aucune chose 
poi de chose nuist et alose 
tu doiz faire en tote maniere 
cen qui plaist a t amie chiere 
otrie li quantqu ele uoudra 
depart toy quant el s en ira 
quant elle s en sera alee 
si entrera en grant pensee 
lors li pleira bien estre toue 
quant ta volente est la soue 
s ele se veut ou que soit trere 
va o lie se tu le pues fere 
fame aime mont la compaignie 
de cil qui la tient pour amie 
pren en alant bele maniere 
primes devant primes derriere 
primes iras hastivement 
a chief de foiz tout belement 
n aiez honte d aler sorcoste 
nul ame souspechon n aiouste 
en telz fes n en tele aleure 
il semble que c est aventure 
soiez courtoiz et honorable 
se tu te siez o lie a table 
et en quel lieu que elle soit 
grant chose est qui fere le soit 
issi porras sa grace avoir 
s il a en toi tant de savoir 
quer saches bele contenanche 
granment les amourous avanche 
la porras dire mont de choses 
qui seront couvertes et closes 
si porra elle apercevoir 
que pour lie le diras de voir 
escrire pues en tel maniere 
sus pain ou sus autre matiere 
qu elle porra a la table 
que ta vraye dame est sanz fable 
ses eux si doucement regarde 
qu il perge bien que ton cuer arde 
vout teisant mainte foiz parole 
sanz signe faire et sanz parole 
quant la damoisele bera 
regarde par ou ce sera 
par icel lieu propre doiz boire 
c est demoustrance d amor voire 
quelle viande qu elle touche 
celle doiz porter a ta bouche 
en prenant se tu ez a main 
porras bien toucher a sa main 
se boire veuz tu li doiz tendre 
que premiere le voille prendre 
soit per a toi ou plus arriere 
toutes choses prenge premiere 
se sus ton chief a biau chapel 
tantost li donne sanz rapel 
toutes ytelz choses doiz fere 
a la fin que li puisses plere 
tout ton cuer met sanz demorer 
a lie servir et henorer 
si t en ara plus aggreable 
et plus douz et plus amiable 
lors li puez requerre et prier 
qui s amor te voille otrier 
por tes maulz refraindre et tes ires 
quer il n est riens que tant desires 
mes en tel guise la rechoive 
que nul ame ne l aperchoive 
quant les autres verras entendre 
aillors lors li peus telz mos rendre 
se lors ne veut que nen la prie 
n argue ne ne contralie 
vers lie tantost aroiez guerre 
ce n est pas bon que trop enquerre 
a table boif en tel maniere 
que n en mues semblant ne chiere 
et que tes pies et ta pensee 
n aient lor office oubliee 
gar toi de touz poinz de tenchier 
et de mellees commenchier 
ja n iert par homme de value 
noise ne meslee esmeue 
il n apartient fors a merdaille 
a faire tenchons ne bataille 
pour cen voil gen que tu te gardes 
de faire choses si musardes 
mont de choses pues faire et dire 
tout sanz mesfere et sanz mesdire 
tu peus chanter se le sez fere 
ou de beles bordes retrere 
quant le bacin et l eau oveques 
seront pour laver mis illecques 
pren par la main ta dame chiere 
pour prendre l eve la premiere 
en touchant peus fere semblant 
que tout le cuer te va tremblant 
por l ardour et le desirer 
du gent cors que seus remirer 
or entent bien ceste lechon 
la n a il point de soupechon 
mainte fois ai issi servi 
qui puis m a esté deservi 
ne soiez ja trop delictable 
de marchier son pie souz la table 
grant peril en porroit venir 
si qu il t en vendroit miex tenir 
tu porroiez tel pie marchier 
qui la se voudroit enarchier 
por savoir ta volente toute 
cen que len ne voit est en doute 
je ne di pas s en tel maniere 
estoiez leiz ta dame chiere 
qu autri pie n i peust trere 
que lors ne le peussez faire 
quant les tables seront ostees 
et les dames seront levees 
lors te dorra acces et lieu 
la presse si comme le lieu 
bien prez de te dame t acoste 
marche son pie touche sa coste 
lors sara elle bien de voir 
que tu fes d amer ton devoir 
se ta dame lors te veut dire 
' traiez vous arriere biau sire " 
pren poour si feras que sage 
obeis a tout son courage 
se ne cremees sa parole 
ta pensee seroit trop fole 
tantost seroit ta boule atainte 
quer la n iert une amor sanz crainte 
quant elle verra que tu doutes 
ses faiz et ses paroles toutes 
lors s aperchevra clerement 
que tu l aimes parfaitement 
faing a chief de foiz un poi l ivre 
se tu crois mon art et mon livre 
pour couvrir tes faiz et tes diz 
se tu mesfaiz ne ne mesdiz 
se tu faiz rien dont nen te blasme 
le vin en portera le blasme 
issi seras tu escusé 
se tu as un poy mesusé 
ne fai ja d omme ton message 
vers ta dame se tu es sage 
itels messages m ont neu 
je m en sui bien apercheu 
trouver i puis trop bonnes causes 
se par vive reson te causes 
ja si tost ne diroit ta dame 
son gre a homme comme a fame 
fame a autre dit son corage 
qui vers les hommes est sauvage 
donc est ta voie plus legiere 
se fame faiz ta messagiere 
fames puent parler ensemble 
toutes les fois que bon lor semble 
homme ne puet issi faire 
mes pour doute l esteut retraire 
plus homme peut parler de soi 
la fame non quer bien le soy 
lors se fet chief dont il est coue 
et de ta cause fet la soue 
deables aient tels messages 
quer il ne sont cortois ne sages 
qui vont entre l arc et la corde 
quant il veent que nen s acorde 
et quant il ne puent piez fere 
si seulent il blasme retrere 
a celle fin que la meslee 
soit entre l amant et l amee 
fames meismes sont meues 
d amer les personnes veues 
pour ce ne doiz tu d omme fere 
ton message se me veuz crere 
tel message doiz espier 
en qui tu te puissez fier 
il fet mal tel serjant tenir 
dont blasme et ennuy peut venir 
quant a ta dame parleras 
en lieu ou cen fere oseras 
loe son biau chief propre et gent 
digne a loer de toute gent 
loe sa face et son cler vis 
pour qui tu ne peuz durer vis 
mes t estuet perdre contenanche 
se tu faus a ton esperanche 
loe ses eux xxx 
son neiz assiz tres proprement 
sa bouche petite et bien fete 
bouche riant et vermeillete 
en tel maniere que el l oe 
son biau menton et ses denz loe 
et son col de propre fachon 
par qui tu ez pris au lachon 
loer doiz toute sa semblance 
son cors ses bras et sa main blance 
et ses dois rondes et tretis 
et ses piez propres et petis 
loe son sens sa cortoisie 
et sa valour ne lesse mie 
et tot cen que dex y a mis 
lors seras tenu pour amis 
par bien loer seron m entente 
aras gre de ta dame gente 
il n est riens qui tant fame atise 
comme qui bien la loe et prise 
meismes une fame chaste 
qui bien par loenge la taste 
s i deliete parfetement 
et en fet grant richeement 
il n est dame ne damoisele 
qui n ait grant talent d estre bele 
et qui sa beaute li retret 
tantost vers li son cuer se tret 
meismes les ledes puceles 
quant nen lor dit qu eles sont beles 
soiez certain que il le creent 
et tres durement s en gogueent 
pour cen doiz tu cortoisement 
loer ta dame et sagement 
quer grant prou i pourras avoir 
cen te faiz jen bien assavoir 
se aucune pramesse as fete 
que tu n as encor parfete 
afferme que tu la dorras 
le plus brement que tu porras 
par jurer ta dame asseure 
ne te chaut se tu es parjure 
mesque tu l aies entre mains 
du serement ne plus ne mains 
jupiter le dieu souverain 
qui estoit en temps premerain 
rioit des amans qui rompeent 
les seremens que fes aveent 
tel serement queque il monte 
n est a ramentevoir en nul conte 
quer le sout ens en l oure l oste 
il est fol qui foi y aiouste 
d ilec vient cen que len seut dire 
communement sanz contredire 
nule ame ne doit ribaut crere 
pour serement que sache fere 
fames meismes se parjurent 
tant de fois pres come elles jurent 
donc dois troquier de tele esteurse 
celes qui ont tele hart teurse 
cil qui de glaive seut ferir 
doit par droit a gleve perir 
aussi doit serement muable 
estre vengié par son semblable 
foi ne doit estre a cil tenue 
qui la soue foy a rompue 
por cen di len or l aprendras 
tel li dorras tel y prendras 
por cen doiz tu ta cure metre 
a bien jurer et a prametre 
et soutillier en mainte guise 
tantque ta dame aiez conquise 
les dechevans doiz dechevoir 
et as vritables dire voir 
qui rienz ne fet que autri voille 
de son propre essample se duille 
les lermes meismes profetent 
a celz qui sagement les getent 
donc doiz tu tel foiz est plorer 
pour sa grace miex implorer 
quant tes lermes avisera 
le cuer li attendriera 
quer il n est rien si deboneire 
comme fame a qui li soit plere 
lors li prendra de toi pitie 
qui si te seras aquitié 
lors pensera en son courage 
de restorer toi ton damage 
et se tu ne pues avoir lermes 
em poinz devisez et en termes 
tu porras un oignon tenir 
qui tantost les feras venir 
ou tu porras seron m entente 
a la fin que l oignon ne sente 
moillier tes ex en autre guise 
issi sera ta dame prise 
se tu la peus soule trouver 
lors te doiz proprement mouver 
a fere quanque li doit plere 
et a tout ton desir parfere 
en disant li beles paroles 
voil que la beses et l acoles 
se tes besiers ne veut atendre 
toutes voies les doiz tu prendre 
de tant te garde soulement 
que ne beses trop durement 
et que les levres ne li cuisent 
de cen que tes besiers lor nuisent 
a qui le besier est donné 
doit le cors estre abandonné 
quer le besier est du lignage 
a l outreplus et son message 
par le besier est otree 
l amour par devant denee 
et la pensee descouverte 
qui lonc temps a esté couverte 
cil qui le besier ara pris 
niche sera et mal apris 
et plain de toute vilanie 
se il ne parfait la courtoisie 
nul ne se doit vers amors trere 
se il n ose son desir parfere 
digne est de perdre tout deduit 
qui en tel guise te deduit 
en l outreplus par aventure 
sera par semblant fiere et dure 
si veut ele que len la forche 
et qu elle soit vaincue a forche 
et combienque forche l appeles 
tel forche plest as puceles 
ne lesse mie por lor fet 
a fere cen qui bien lor fet 
james fame ne sareit dire 
de bouche cen que tant desire 
mes mont li plest que nen la prenge 
malgre soen comment qu il avienge 
pucele soudement ravie 
a grant joie quequ el die 
quer tel mauvestie sanz doutance 
a forme de don et semblance 
et se nen la lesse eschaper 
au point que nen la puet haper 
saches qu elle en est mont corchiee 
combien qu elle en faigne estre lie 
de touz tens issi se maintiennent 
les unes as autres l aprennent 
qu els ne soient prises prouvees 
c onques s i fussent accordees 
or donques ne t acouardis 
mes soies apert et hardis 
de donner en tens et en hore 
le don d amors qui tant demore 
se l omme en sa biaute se fie 
tantqu il atent que nen le prie 
amours ne li doit nul bien fere 
quer il li fet tout son contrere 
l omme se doit premierement 
preer bel et cortoisement 
et sa dame que tant desire 
le doit molement escondire 
se il le fet en autre guise 
il n est pas drois que nen le prise 
quer homme ne vaut un bouton 
a qui nen requiert le mouton 
premierement prie t amie 
el n atent forsque nen la prie 
donne cause de ton desir 
se tu veus fere son plesir 
se ta dame deliciouse 
est au premier trop orgueillouse 
en enchauchant tout belement 
doiz querre son acointement 
por lye henorer et servir 
porras bien s amor deservir 
pucele sauvage a l entree 
devient bien amie privee 
soies prest de tout son gre fere 
issi la porras bien atrere 
combien que tu n oses ouvrir 
ta volente ne descouvrir 
por demoustrer ton desirer 
puez sanz mot dire souspirer 
lors notera en sa pensee 
que elle est bien de toi amee 
l amant ne doit pas toz jors dire 
ne requerre cen qu il desire 
mes doit entrer amor couverte 
sus ombre d amistie aperte 
por miex a ton desir ataindre 
te doit megresce le vis taindre 
que chescun die que tu aimes 
combienqu a nuluy ne t en claimes 
a ton compaignon ne doiz mie 
dire loenge de t amie 
il porroit ta loenge crere 
et soy pener de lie atrere 
nul homme estrange ne doiz craindre 
qu il voille tes amors enfraindre 
de tes feaus amis te garde 
s ainsi le fez tu n aras garde 
qui son cuer en amorz a mis 
pas ne le die a ses amis 
quer saches que il li nuireent 
plus tost qu el ne li aidereent 
un compaignon puet bien avoir 
qui son segre porra savoir 
mes le non ne li doit pas dire 
de sa dame que tant desire 
celi le porra conforter 
des gries mals qu il a a porter 
mex vaut un bon ami avoir 
que ne fait ne or ne avoir 
en fames a mont de corages 
et mont de guises et de usages 
donc doiz en plusors guises tendre 
a la fin que les puisses prendre 
l une veut par donz estre prise 
l autre par preeres conquise 
l autre se veut abandonner 
tout sanz prier et sanz donner 
s il est avis a fame sage 
que tu aiez legier courage 
tantost t en lera aler quite 
trop miex ameroit un hermite 
et se il est avis a la rude 
que soies sage tantost cude 
que cen ne soit que moquerie 
por cen ne veut estre t amie 
de tels fames seut avenir 
que nen n en puet a chief venir 
quer a un vaillant homme fuient 
et a une briche s alient 
qui veut a tels fames ataindre 
son estat doit celer et faindre 
qu eulz ne puissent apercevoir 
que nen les voille decevoir 
en un tenps face l ipocrite 
que il perge estre un saint hermite 
en autre tens soit pescheor 
en un autre laboreor 
se tu veuz que amor te vaille 
issi le fay et ne te chaille 
se ton estat en est menor 
nen fait mont pour avoir henor 
qui veut amer si se deduie 
de touz poinz au gre de s amie 
ou ja n en ara autrement 
ne bel ne bien l acointement 
ces reulles que je t ai retretes 
ne sont pas por les riches fetes 
qui assez a deniers ou prendre 
n a mestier de mon art aprendre 
qui donne combienqu il soit rude 
il n a que fere d autre estude 
fame de legier s abandonne 
a qui biaux donz et granz li donne 
a un plus noir que more 
soit de hongrie ou d aygremore 
tantost li est amie sorse 
pour tant qu il mete main a borse 
chescun fait au riche grant feste 
conbien que ce soit niche beste 
le riche est par tout bien venu 
et le povre pour fol tenu 
fame qui si les genz escorche 
n en prise rien ne mes l escorche 
quant les donz a telz amans faillent 
lor barbes escouant s en aillent 
il n a ne joie ne dedit 
en fame qui si se dedit 
el ne veut pas ami avoir 
rien ne prise fors son avoir 
ja fame de bonne value 
n iert par donner plus tost meue 
mes le sens et la courtoisie 
de son ami la fait amie 
qui son cuer en amer esdreche 
ne prenge pas garde a richesce 
mesque la persone amee 
soit de grans bontes aornee 
homme qui ne vaut riens de sey 
ne vaut por amer bien le sey 
quer quant ses richesces s abessent 
toutes ses values le lessent 
qui veut amer parfetement 
ainge le cors premierement 
senz et bonte touz jors demore 
mes richesce faut en poy de hore 
or as veu en quel maniere 
tu doiz preer t amie chiere 
or te voil dire sanz tarder 
comment doiz tes amors garder 
poy te vaudroit a fere amie 
se t amor estoit tost faillie 
pour cen faut il qu amour venue 
par art soit par art maintenue 
aussi fort est ce seut nen derre 
a bien garder comme aquerre 
quer les aques petit vaudroient 
se sagement gardez n estoient 
pour cen doit cil grant cure metre 
qui d amer se veut entremetre 
que ses amors durement durent 
qui si son courage asseurent 
ne creez pour rien qu il avienge 
que par amor retienge 
cil est couart et deceu 
qui de tel creanche est meu 
ja n iert par les ars de toulete 
fine amour quise ne parfete 
ne croi en telz sorcheries 
quer ce ne sont que moqueries 
se et herbes vausissent 
james amors ne departissent 
mes il n est pas issi de voir 
circe s en pout apercevoir 
onques a jason par medee 
n pout la vee estre veee 
ne a ulixes par s amie 
pour ne pour sorcherie 
gar toi de toute felonnie 
se veuz estre bien de t amie 
soies douz cortois amiable 
se vers lie veuz estre aggreable 
ta douchour et ta courtoisie 
te vaudront miex queque nul die 
que ta beaute ne porroit fere 
douz parler fet toute gent plere 
se tu veuz qu amor ne te lesse 
de bons ars aprendre ne cesse 
quer il te feront compaignie 
quant ta biaute sera faillie 
biaute ne puet lonc temps durer 
nul ne s i doit asseurer 
il n est nul jour qu el ne dechiee 
mes le sens touz jors montepliee 
homme est contre sa volente 
tantost fronchi et esdenté 
ou il a les chevelz canus 
autrement n enuiellira nus 
pour cen doiz tu se tu es sage 
si entrodire ton courage 
que senz et valour te secourge 
commentque biaute s escolorge 
nes forche a ta biaute guarder 
par toi coutiver ne farder 
ulixes sanz avoir biaute 
out des amans la reaute 
par obeir devotement 
puet amor durer longuement 
et qui veut fere le contrere 
amor seut ses cornes retrere 
tenchons sus toute rien eschive 
se veus qu amor longuement vive 
fin amor veut sanz fausserie 
de douz parler estre norrie 
tenchier affiert as mariez 
quer elz sont ensemble liez 
si que tenchons ne jelousie 
n en peuent fere departie 
les mariez n i peuent perdre 
quar il ne se peuent desherdre 
des amans issi n en va mie 
fame n est avers d amie 
amie doit touz jors oir 
chose dont se doit esjoir 
a fin qu ele soit liee et drue 
de l amant et de sa venue 
povre homme a mont a endurer 
se veut amor fere durer 
mout li faut souffrir pour s amie 
que le riche ne fereit mie 
finz amans doivent ce me semble 
toutes foiz avoir delict ensemble 
et gieus et iangles deletables 
telz choses font amours durables 
se ta dame veut dire ou fere 
chose qui te doie desplere 
vers lie te doiz soufrir et tere 
el sera apres debeneire 
se tu seuffres et obeis 
onques si grant sens ne feis 
pacience vaint toutes choses 
combienqu il soient orgueilloses 
s ele veut vers toi estriver 
tu ne la doiz pas aviver 
de haut parler ne de noisier 
mes par douz langage apeisier 
s ele veut arguer argue 
pour lie qu el ne soit esperdue 
preuve quantqu ele prouvera 
nie quanqu ele niera 
se rire veut o lie doiz rire 
se pleurer veut pleure et sospire 
touz jors doiz fere autel chiere 
xxx 
quel commandement qu ele face 
fai le sanz arrester en place 
si ne sera ja departie 
l amor de toi ne de t amie 
se ele a les gieuz aggreables 
des deiz des esches ou des tables 
joue o lie en tele maniere 
que tu aies du gieu le piere 
tu doiz ton gieu a honte fere 
ou ta caance mal retrere 
si qu el ait le priz et l enour 
et que tu soies le menour 
se ele veut por soi dedire 
aucun nombre geter ou dire 
tu doiz mesgeter por fere umbre 
qu el sache plus que toi de nombre 
en quel lieu que ta dame viengne 
de fere li lieu te souviengne 
si que elle ne soit grevee 
en presse ne en assemblee 
en touz lieuz la doiz aiesier 
sanz rioter et sanz noisier 
chauce son pie a la fiee 
ou deschauce s il li agree 
son mireour doiz soustenir 
et ses mains en ton sain tenir 
pour eschaufer se il sont froides 
ja soiez cen que tu en refroides 
s ele commande que tu soies 
au marchie et que tu l i voies 
va hastivement cele part 
et plus tart de lie t en part 
se aucun veut que t en remaignes 
va touz diz et ne te refraignes 
garde que por rien ne t aviengne 
que compaignie te retiengne 
s el est as chans et elle voille 
que vienges la quique s en duille 
tantost vers lie ta voie esdresche 
amours n ont cure de peresche 
va de pie se tu n as cheval 
tu ne doiz douter mont ne val 
ne neif ne pluie ne gelee 
avers ta dame desiree 
amors sont queque nul me die 
espece de chevalerie 
genz poorous et vouilz et freles 
ne sont mie dignes pour elles 
qui fine amor uelt maintenir 
grans dolours a a soustenir 
il n est pas mestier qu il s ennuie 
de froit ne de vent ne de pluie 
mainte foiz froit et engelé 
te gerras de lonc et de le 
de la nuit a la nue terre 
pour le gre de t amie aquerre 
mainte foiz perdras ton repos 
pour espier les lieux repos 
ou ta dame porras tenir 
que blasme n en puisse venir 
pour jouer o ta dame tendre 
te faudra a la foiz descendre 
par une doutouse fenestre 
qui a amie si a mestre 
se por lie seufres telz perilz 
de fin cuer te seront meris 
quer fame n a de rien tel joie 
comme qui bien vers lie s enploie 
par un soul point se tu l oublies 
seront tes amours departies 
en bouglier n a pas tant de guardes 
comme en amors se bien i gardes 
de riote n est pas delivre 
qui en l estat d amer veut vivre 
quer il n est mal doulor ne paine 
qui ne soit en amor certaine 
aies amiables et chieres 
les genz ta dame ses chanbrieres 
saluer doiz par son droit non 
chascune comment qu el ait non 
donner lor doiz a borse ouverte 
a chascun seron sa deserte 
petit de chose lor agree 
mesque gayement soit donnee 
saches que bien enpleeras 
touz les donz que tu lor feras 
ja n ieres par eulz ledengié 
mex vaut euf donné qu euf mengié 
grans donz ne doinses a t amie 
je ne le te commande mie 
gans couteals borses cheinturetes 
li doinses propres et friquetes 
en temps que pommes et cherises 
noiz resinz ou fruis d autres guises 
seront bons lors li en presente 
mont li plera seron m entente 
envoie li en un panier 
propre et neit n en soies lanier 
dire porras se tu es sage 
qu envoiez te sunt du vilage 
en tens jolis et nouvelet 
pues envoier un chapelet 
cen prouvera queque nul die 
que bien te menbre de t amie 
onques vivant qui bien seust 
ne dist que en donz blasme eust 
dex li toille cors et avoir 
qui dit qu en donz puet blasme avoir 
canchons envoie et biaus dities 
que tu meismes aras ditiés 
combien que tel chose poi vaille 
si est cen une remenbraille 
ditiez ont un poi de loenge 
mes amie granz donz calenge 
qui fait granz donz tost a amie 
amor est par or conseillie 
s ovide ou hosmer y venoit 
et touz ses biauz ditiez tenoit 
se il n aportoit aucune chose 
tost li seroit la porte close 
fame n est mie bien aprise 
que couvoitise a si esprise 
mes poi en est qui sages seent 
combien que estre le voudreent 
met douz parler en ton ditie 
se tu veuz bien estre aquitié 
biau ditie qui souvent l envee 
vaut bien un don a la fiee 
se aucune chose veuz fere 
que tu peuz profetable trere 
fai que ta dame le te priee 
si s en tendra pour bien paiee 
se veuz a ton serjant donner 
ou aucun mesfet pardonner 
auge a ta dame et li requere 
si que fait soit a sa preere 
et s elle te fait entremetre 
de chose ou il conviengne metre 
mete du suen en bonne estriene 
et tu en soustienges la paine 
combienque du fere aies feste 
tu doiz tout fere a sa requeste 
les graces et grez en retiengne 
et le profit devers toy viengne 
se bien veuz amors retenir 
pour esbahi te doiz tenir 
des grans biautes ta dame chiere 
et de sa tres noble maniere 
s elle a vestu robe moree 
ou blanche ou verte ou asuree 
ou mellee ou jaune ou vermeille 
di qu ele li siet a merveille 
se de jouaux d or est paree 
et proprement enluminee 
di que sa biaute tout sormonte 
avers lie n est des jouaux conte 
s elle est en cote sanz tarder 
di qu ele te fet vif arder 
mes prie ly que garde prenge 
que blasme ou froit ne li sorvienge 
se elle a guinple ou queuvrechief 
loe son abit derechief 
en quel guise qu el se dedie 
di qu il li siet queque nul die 
s elle carole ou s elle dance 
tu doiz loer sa contenance 
s elle chante sur toute chose 
loe sa voiz melodiose 
quant le gieu sera abessié 
et ta dame ara delessié 
a chanter ou a caroler 
a cen plaindre t en doiz et doler 
tu doiz loer tout son deliet 
et sa contenance de liet 
issi porras tu sagement 
garder tes amors longuement 
qui veut amer ne fache mie 
son gre mes le gre de s amie 
amor et seignorie ensemble 
ne puent durer ce me semble 
se ta dame est cruele et dure 
pour cen ne te desasseure 
quer ce sont les fames qui soient 
qui miex vers lors amans s enploient 
si sagement la loe et prise 
que ce ne perge estre feintise 
ne fay pas que ton vout destrie 
cen que ton parler senefie 
et se elle soit poi de chose 
dire peus qu ele vergondose 
et que miex vaut issi couverte 
que se il estoit plus aperte 
et s il avient tant que t amie 
chie en aucun maladie 
grant cure doiz metre et grant paine 
a moustrer li amor certaine 
lors porra elle aperchevoir 
se tu es son ami de voir 
quer au besoing peut nen sentir 
qui est ami vrai sanz mentir 
doucement la doiz conforter 
pour ses doulors miex deporter 
et curieusement entendre 
a lie bien le te sara rendre 
se elle a longue maladie 
pour cen ne t en ennuye mie 
mes de lie servir miex te paine 
cent ytans que s elle estoit saine 
lors doiz plorer piteusement 
et besier la estroitement 
si qu en besant tes lermes sente 
qu amoros desir ly presente 
par douz confort par douz langage 
pues moult esjoir son courage 
plainz de joie soient tes songes 
ou autrement nul n en esponges 
se lors aucune vielle vient 
de mal courage se devient 
seuffre quanque ele voudra fere 
sanz li dire chose contrere 
a ta dame ne soit uee 
par toy viande desiree 
ne chose amere abandonnee 
ne aigre ne mal savoree 
amor de novel esdrechiee 
seut par usage estre esforchiee 
se au premier est bien norrie 
lonc tens durra sanz departie 
ne lesse pour la maladie 
a jouer ovecques t amie 
trop est grief ce seut len baillier 
celi qui ne peut baaillier 
mont ara ferm et aggraable 
cel delict douz et deletable 
quer il n est nul phisicien 
si bon com jenne crestien 
fay la disner a ta meson 
de foiz a autres c est reson 
par disner et hanter ensemble 
se norrist amor ce me semble 
lors dois fere la meillor chiere 
que tu peus en nule maniere 
quer se tristre ou pensis estoies 
ja de ton disner gre n aroies 
qui c unques veut feste tenir 
il doit grant joie maintenir 
quer se il tenche ou a autre entente 
il semble qu il s en repente 
chierement son disner achate 
cil qui le prent a chiere mate 
pour cen doiz tu ta feste fere 
si que il doie a chescun plere 
souvent doiz visiter t amie 
a la fin qu elle ne t oublie 
nuit et jour sanz nule feintise 
doiz estre prest a son servise 
se il avient tant que tu t esloingnes 
pour la cure de tes besoignes 
pren repos et ne gaste mie 
cen que doiz garder a t amie 
la terre qui s est reposee 
rent greignors fruiz une autre anee 
que par devant ne souloit fere 
si doiz a cen prendre essemplere 
mes ne fay pas longue demore 
nouvel ami feroit en l ore 
souvent par longues demorees 
seulent amours estre muees 
tu ne doiz avoir compaignie 
a autre fame qu a t amie 
quer se de lie estoit seu 
deables t aroient veu 
fame n est de riens tant corchiee 
comme quant pour autre est lessiee 
si ne te doiz a autre aherdre 
se tu ne veus tes amors perdre 
se ta dame par tel merveille 
t en haist pas ne t en merveille 
bien doivent estre armes portees 
vers amors par tel point faussees 
se prens o autre esbatement 
faire le doiz celeement 
comment que tu aiez pechié 
ne pren gloire de ton pechie 
a ta dame riens n en sera 
quant de cen ne s avisera 
cuer ne se duet cescun le seit 
de cen qu il ne voit ne ne seit 
mes tu ne la doiz pas atrere 
en lieu ou ta dame repere 
toute fame ne doit pas estre 
par toy assemblee en un estre 
s il avient en aucune guise 
tantque ta dame s en avise 
gardez pour mals ne pour angoisses 
que tel mesfet ne requenoisses 
se de lie es souspechonné 
n en soiez plus abandonné 
plus soujet ne plus dechevant 
que tu estoies par devant 
forfet a cen pert vers s amie 
qui plus que ne seut s umelie 
quer telz signes sont demonstrance 
que de son mesfet quer finance 
pour tant ne li doiz deneer 
le gieu d amors ne deleer 
par le douz gieu qui tant t agree 
sera tost la pais acordee 
tu redois feindre a la fiee 
que autre amie as espiee 
pour cen porront estre avivees 
tes amors par devant hantees 
quant les amans trop obeissent 
les fames d amer s alentissent 
lors sont amors enlangorees 
se d autre ne sont guerrees 
chose de nului convoitie 
seut mont petit estre prisie 
et quant nen la crient estre enblee 
de plus prez seut estre gardee 
courage croist au suen deffendre 
quant nen voit qu autri le veut prendre 
grief seroit d acuidre a partie 
autre en cen qui ne souffiet mie 
donc se veis amors perechouse 
doiz t amie fere jelouse 
amors doit estre qu il ne chiee 
par aigres aguillons drechiee 
eurous est sus toute chose 
cil pour qui s amie est gelouse 
lors sont amors de prez tenues 
a fin qu elz ne soient perdues 
fai donc tant que de toy se doute 
ta dame et de cen n aies doute 
par cest point sera reschaufee 
sa cremetonnose pensee 
se por ton fet plore et souspire 
et ses cheveulz ront et detire 
et o crueulz yex te regarde 
ne doute lors que pour toy n arde 
mes gar que l espace soit brieve 
qui tant contraint ta dame et grieve 
quer saches par longue demore 
te leroit pour un autre en l ore 
quant issi la verras conplaindre 
acoler la dois et estreindre 
et puis beisier sanz deleer 
et en ton gueron asseer 
apres ses plors et ses clamors 
li requier les joies d amors 
humblement et en dechevant 
lors t amera miex que devant 
en ses plors douz besiers li donne 
et ton cors au soen abandonnne 
pour cen sera tost rapesie 
et toute sen ire lessie 
illeques maint pais et concorde 
qui touz contens fine et acorde 
en tel lieu propre est grace nee 
par qui toute hainge est quassee 
communement veer solons 
qu apres la guerre des coulons 
seulent il beisier doucement 
en fesant douz murmurement 
autressi aprez les mellees 
seulent amors estre doublees 
nul ne puet miex qu aprez tristresce 
quenoistre joie ne liesce 
or fay donc ceste medicine 
se tu veuz que la guerre fine 
de t amie en autre maniere 
n i puez metre meillor remiere 
itel medicine est celestre 
chascun la prent sanz avoir mestre 
venus l ordena en tel guise 
por tenir touz en son servise 
qui a biaute se prenge garde 
que sa dame souvent l esgarde 
au couchier a veue aperte 
doit s espaule estre descouverte 
cil ne doit pas estre tesant 
qui a biau langage et plesant 
qui seit chanter biau le doit fere 
ou se ce non il se doit tere 
cil qui a voiz empeeschiee 
se tese qu il ne l en meschiee 
cescun doit a fere lessier 
cen qui son priz peut abeissier 
cil qui amera sagement 
vaintra cen saches vraiement 
quer par cest art porra il prendre 
cele a qui son desir seut tendre 
mes s il seueffre mont pour s amie 
pour cen ne s esbahisse mie 
moult de choses les amans grievent 
mes poi en est qui les relievent 
en munde n a pas tant puceles 
ne en firmament tant d esteles 
ne tant de poissons en la mer 
comme il a doulors en amer 
a la foiz dira nen t amie 
estre hors que verras muchie 
lors cen que verras ne doiz crere 
mes cen que tu orras retrere 
autre foiz en la nuit pramise 
sera la porte au devant mise 
lors te couvendra mont souffrir 
et ton cors a martyre offrir 
adonc ne dira la chanbriere 
qui sera despitouse et fiere 
" pour quoy ua issi riveant 
et de nuis la porte asseant " 
respondre li doiz humblement 
et lie blandir souevement 
s sus ton as beles roses 
je voil que en linthier les poses 
quant li plera tu enterras 
quant non au dehors te serras 
quar gentil pour rienz qu il avienge 
d amer ennuyé ne se tienge 
a lede chose ne tien mie 
souffrir les tenchons de t amie 
ou a besier a la fiee 
son pie pour miex estre lobee 
hautes choses voil et commande 
il n est vertu qui ne soit grande 
cil qui par art veut a chief trere 
d amors a fort labor a fere 
se ta dame a autres amis 
en qui cuer et courage a mis 
endure sanz metre li soure 
sur touz amans aras vitoire 
se aucuns en vont murmurant 
qui cen afferment en jurant 
di que tu n en creis riens a voir 
xxx 
sueffre toi quant el guingnera 
et escri quant elle escrira 
va ou elle commandera 
vien a lie quant le mandera 
les maris a lor espousees 
le font issi maintes fiees 
donc doiz tu par meillor reson 
obeir en autri meson 
signes en apert ne fay mie 
quant tu regarderas t amie 
du casier semblant ne doit fere 
qui les formages en veut trere 
besiers en apert ne requer 
mal sereit celer ne te quer 
besier la doiz en lieu estrange 
et se tu peus froter au lange 
se la beses celeement 
s amor en creistra grandement 
chascun ses segres celés tienge 
que honte et uergoigne n en uienge 
grant vertu n est pas ne grant chose 
de tenir sa pensee close 
et grieve culpe est au contrere 
de dire cen qui fet a tere 
chescun auant ses segres tese 
se il veut sa dame fere eese 
fame n a de riens tel paour 
comme d omme grant vanteour 
de nuys est le temps convenable 
as amourous et delictable 
lors puet chescun segreement 
dire a l autre tout son talent 
il n est nule chose si chiere 
com parler a s amie chiere 
par douz parler sont abrasees 
les amors et enluminees 
se len te fet signe en tastant 
sanz parler ne te va hastant 
quer la nuit quenoistre ne seit 
fors au parler qui que ce seit 
il avient bien a la fiee 
que une chamberiere avisee 
se met en la place ordenee 
ou seut la dame estre trouvee 
et si avient bien le contrere 
que les dames se seulent trere 
es liez lor basses et estendre 
pour les geus savorous attendre 
et issi decheuz en furent 
le fevre et son vallet qui jurent 
o la dame pour la chambriere 
dont le fevre out depuis le piere 
la favresse lors se tesoit 
a qui la chose mont plesoit 
et le fevre n iert pas si sage 
qu il en seust trere langage 
or ne bese donc ne acole 
fame de nuys s el ne parole 
pour les perilz et aventures 
qui en puent venir si dures 
s en ta dame a vices ou repreuches 
garde que tu ne li repreuches 
couvrir les te couvient et feindre 
pour ta besoigne miex enpeindre 
perseus ne despisoit mie 
la lede coulour de s amie 
non fesoit hetor la grandeche 
de sa chiere amie andromeche 
cen qui te vient a desplesanche 
te pleira par acoutumanche 
amor ne garde ou il se fiche 
il n esparne povre ne riche 
se elle est noire comme carree 
clere brune soit appelee 
s elle bloie fay la creable 
qu el est a dyane semblable 
se elle a le cuir plain de gresse 
cen semble venus la deesse 
se elle maigre et maltailliee 
di qu elle gresle et aligniee 
se elle est espesse et enflee 
di qu elle est pleine et toute nee 
pour acoler s el est petite 
avable et fetiche soit dite 
s elle torte comme couleuvre 
de lie nulle mellour en l euvre 
tout cen qui vice s encline 
soit couvert par bonte voisine 
se elle est vielle et esbrannee 
tien la pour sage et avisee 
ne requier de ses anz le conte 
quer ta besoigne iroit a honte 
il fait bon les vielles amer 
cen nos seut ovide clamer 
ne puet chaloir s el sont chanues 
mesque lors flors aient perdues 
bel aage sanz nule fable 
est a jenne homme profettable 
il en puet trere or et avoir 
et mout d autres profiez avoir 
lor netee rent et redreche 
les damages de lor jenneste 
et si font il bien tant par cure 
que lor fache ne perge oscure 
eulz sont trop sages du mestier 
dont les ieunes gens ont mestier 
et elles le doivent bien estre 
quer usage seut rendre mestre 
le deduit d amors seuffrent fere 
en mil manieres por miex plere 
et si edent a la fiee 
a metre l ouvrier a la vee 
quant la volente est venue 
ce n est mie paine perdue 
bien la sevent aperchevoir 
et devotement receuoir 
par ces resons et par semblables 
nous veut fere ovide creables 
que miex vaut les vielles atrere 
que des jennes s amie fere 
mes sauve soit sa reverence 
pas ne m acorde a sentence 
ainz tien cil a fol qui se ahenne 
a vielle pour lessier le jenne 
ovide qui y vout entendre 
out se devient mestier de prendre 
mes cel amor qui bien l avise 
n est pas amor mes convoitise 
amor qui les finz amans lie 
vient but a but sanz symonie 
qui quert autre que son semblable 
pour argent n est pas resonable 
ovide entendi malement 
cen que nen dit communement 
l achetant jenne chose prenge 
se il se doute qu il ne mesprenge 
les gennes vont en amendant 
et les vielles en descendant 
cil est donc fol qui puet esliere 
et prent a escient le piere 
des jennes vient joie et lieche 
priez et valor et hardieche 
et qui les vielles met en conte 
a d quenoistre le grant honte 
la jenne plest a regarder 
et la vielle se fet farder 
cil est donc fol qui met sa cure 
en biaute qui vient par painture 
qui c unques des vielles s acoste 
ja ne toucheront a ma coste 
qui m en voudra crere m en cree 
et qui non vers elles se tree 
tant con forche et jenneche dure 
metez a laborer grant cure 
tost sera venue viellesche 
qui les laborans enpeesche 
or soiez donques notonniers 
ou d autre mestier parchonniers 
clers ou laboureors de terre 
ou marcheans ou gent de guerre 
ou les dames voilliez servir 
et lor grace biau deservir 
grans profiez en puent venir 
a qui bien s i seit contenir 
amors font les vilainz gentis 
et estre a henor ententis 
et les avaricious larges 
et les couars hardiz sanz targes 
amors font aprendre le faiz 
de touz biaus deduiz estre faiz 
et si font les dames soumetre 
et les amans en haut lieu metre 
cil est donc fol qui s apereche 
d amer en temps de sa jenneche 
quer quant sa jenneche faillie 
a envis trouveroit amie 
quant ta dame ert o toi couchiee 
lors soit si sagement tretiee 
qu il n i ait destre ne senestre 
qui preste a touchier ne voille estre 
tes doiz porras en tel lieu trere 
que mont li plera lor repere 
pour les segreis d amors trouver 
et plus doucement esmouver 
hector et achilles l effors 
faisoient issi lor effors 
quant o lor amies gesoient 
et le gieu d amors lor faisoient 
ne haste mie ton deliet 
mes attent qu ele s i deliet 
fame s esjoist grandement 
quant nen la touche longuement 
quant les lieuz sanz desdire 
que ta dame touchier desire 
touche les et n aies vergoigne 
de bien acomplir ta besoigne 
lors verras ses yex languissans 
et en troublant resplendissans 
com soleil qui par tout esclere 
seut resplendir en l eve clere 
lors vendront douz complaignemens 
et gracious murmuremens 
paroles au gieu convenables 
et gemissemens delittables 
ensemble doit estre acomplie 
ta volente et la t amie 
lors est plain deliet ce me semble 
quant les yy sont vaincus ensemble 
se ton deliet plus tost repere 
que le ta dame ne puet fere 
atendre doiz par compaignie 
que semblablement se deduie 
cete guise doiz maintenir 
quant a lesir la puez tenir 
et tu n as doute de sourvienge 
persone dont blasme vous vienge 
mes quant la demore est doutose 
si lonc deduit conseiller n ose 
tu doiz lors es jolis gerons 
ferir cheval des esperons 
ci est la fin de ceste ouvrengne 
qui le traitie d amors ensengne 
par quoy les hommes sanz mesprendre 
puent a lor dames entendre 
or est il reson que ie encline 
a donner as fames doctrine 
en quel maniere els se contiengent 
si que vers amors ne mesprengent 
si que je requer humblement 
a ma dame premierement 
et a toutes autres puceles 
a dames et a damoiseles 
et a borjoises de value 
qu en moy recommandant salue 
se il veent que adrechier 
qu elles le voillent adrechier 
et escuser men ignorance 
quer je n ay mie tel puissance 
que je sache si tout escrire 
que il n i ait assez a dire 
or entendez ici nos dames 
qui nos cors avez et nos ames 
chescune endroit soi guarde prenge 
que a son poveir le retienge 
qui cest livre savoir porra 
james sanz amer ne morra 
or metés donc toutes l oreille 
a savoir cen que je conseille 
en amer doivent par nature 
toutes fames metre lor cure 
quer fame qui d amer ne treite 
ne puet avoir joie parfete 
des mariz ne me parlez mie 
ce n est ne mes sochonnerie 
le mari se veut fere creindre 
lors i a il assez du geindre 
fame par mariage prise 
est aussi comme en prison mise 
quer il convient qu el se soumete 
a tout cen qui au mari hete 
ci a mal voisin et mal oste 
qui franc vouloir a sa fame oste 
quer rien ne vaut or ne avoir 
avers de franc vouloir avoir 
des amans issi ne va mie 
quer l ami touz jors s umelie 
et touz diz s efforche de fere 
quanque a sa dame ueut plere 
les amies sont honorees 
et de fin cuer dames clamees 
icelles ont joie et dedit 
tout a lor gre sanz contredit 
toute fame est donc mal aprise 
qui d amors servir ne s avise 
quer tant y a soulas et joie 
qu il n est cuer vivant qui le croie 
donc s i doit toute fame trere 
meillour servise ne puet fere 
quer amor par sa seignorie 
toute chose vaint et mestrie 
tant com vostre jenneche dure 
metez en amer vostre cure 
aiez en memore viellesche 
qui de jor en jor vous meneche 
tant com l aage est convenable 
est le temps d amer profetable 
quer le temps passe en la maniere 
que l eve court par la riviere 
ne le temps passé ne retorne 
plus que l eve qui ne sejorne 
celle est donc fole qui la tent 
qui pour amer vielleche atent 
emploiez donc l aage amee 
quer trop briement sera passee 
ne n iert l aage derreniere 
si bone comme la premiere 
tant com l enging et la beaute 
vous durent en lor nouveaute 
obeissiez sanz contredire 
a cen que nature desire 
a temps ne sont pas ruses 
que tu qui les amans refuses 
gerras vielle et froide esbahie 
toutes les nuys sanz compaignie 
chancon n iert lors por toi chantee 
ne de nuys ta porte cassee 
ne roses de diverses guises 
ne seront en ton linther mises 
tost sera ta fache fronchie 
et ta freche coulor fadie 
et ta blonde cheveleure 
enlaidie par canisture 
le cherf sa biaute renouvele 
por mengier une serpentele 
si ne poueiz vous pas ouvrer 
ne vostre biaute recouvrer 
amez donc se vous estes sages 
en la primour de vos aages 
quar se celle flor n est cuillie 
tost charra fade et enleidie 
ne soiez pas greignors mestresses 
qui furent jadis les deesses 
que lor biautes pas ne gasterent 
mes toutes par amors amerent 
la devez vous essample prendre 
nuly ne vous em puet reprendre 
non pas vos joiez deveer 
a ceus qui biau sevent preer 
se vers amors vous voulez herde 
en cen ne pouez vous riens perdre 
quer se nul de uous en preneent 
ja pour cen n apetichereent 
par limer seut le fer user 
mes ce ne vous puet escuser 
quer la chambre venus la sage 
n a nule paour de damage 
s en la mer pren d eve une goute 
qui est si fol qui m en deboute 
ou se ma chandele alumer 
voil a une autre sanz fumer 
n en plus ne devez vous tenir 
cen dont grief ne vous puet venir 
chascun doit souffrir sanz soy cuire 
prou d autri qui ne li puet nuyre 
or amez donc seurement 
et creés mon ensengnement 
mont en porrez estre prisiees 
desirees et couvoities 
pucele qui veut estre amee 
se doit pener d estre avisee 
plesante de bele maniere 
sage courtoise et biau parliere 
ovecques tout cen pour miex plere 
doit estre simple et debonere 
par cen sera mont desiree 
mont prisiee et mont honoree 
en lie n ait point de vilanie 
ne d orguil ne de felenie 
ne soit fiere ne despitouse 
menchongiere ne couvoitouse 
se elle estoit de tele nature 
ja homme ne metroit sa cure 
a lie amer ne tenir chiere 
mes s en trairoit anchiez arriere 
or vous portez donc en tel guise 
que chescun ait grant couvoitise 
de vous desirer et amer 
et de vos bontez reclamer 
lors porrez vous amis avoir 
cen vous faiz jen bien assavoir 
quer il n est rien que homme prise 
tant comme fame bien aprise 
se tu es de biaute garnie 
a lie coutiver estudie 
par cure est biaute acreue 
et par negligence perdue 
se les beles citez n esteent 
coutiuees tost ledireent 
aussi biaute non coutivee 
ne peut pas estre bien gardee 
pour cen devez as uous entendre 
si que il n i ait a reprendre 
les ledes meismes amendent 
quant a elles cointir entendent 
mes n aiez pas trop grans cointises 
d or ne de pierres dessus mises 
quer par vos grans richesces sommes 
souvent chachiez entre nous hommes 
nous creon que l apparat fache 
souvent coulour venir en fache 
quer fame en est plus regardee 
et par cen la plus afflambee 
ces guimples refont joies maintes 
colorer tant sont il estraintes 
si serion tost enlopés 
de telz marchiez envolepés 
par cen de vous nous esloigniez 
se trop n esmes abesoigniez 
quer bien ne puet estre avisee 
biaute de fame si paree 
sanz apparat voit nen pucele 
savoir mon s el est lede ou bele 
issi se doit moustrer bonne euvre 
que la veue tout descueuvre 
ne soies donc pas trop parees 
si en serez plus tost amees 
a teus dens doit estre fame cointe 
qui veut d amors sentir la pointe 
par vous contenir sagement 
sommes nous pris parfetement 
quer c est cen qui vous enlumine 
et qui nos cuers vers vous encline 
vos chiez soient souvent lavez 
et clers se fere le savez 
et celle greve si bien fete 
que cescun vivant vous souhete 
apres cen les devez trechier 
si qu il n i ait que adrechier 
a gallonner si proprement 
que nul n i vee amendement 
lors lessiez vos chaperonnes 
a fin que vos chiez veon nes 
biaute empire de couvrir 
et ledure de descouvrir 
ne pren pas garde a ta voisine 
se son chief muche et encortine 
la guise qui bien siet a l une 
n est pas pour cen bonne a chescune 
pour cen voil jen que tu t avises 
et essaiez de plusors guises 
et selonc celle t apareille 
que ton mireour te conseille 
se tu as la face roondete 
il te siet a estre tousete 
ou avoir cornes si petites 
que des moqueours soies quites 
se tes cornes grandes estoient 
ton visage trop lai feroient 
si ne seroit pas couvenable 
tel habit mes mal aggreable 
et se tu as trop longue face 
ton chief en chaperon atache 
si que ton front en appetiche 
si en seras mont plus fetiche 
adonques cen doiz tu savoir 
pues tu bien grans cornes avoir 
si que ta fache en arondisse 
et par la rondeche enbelisse 
face ronde est plus desiree 
et plus proisie et plus amee 
plus plesante et plus graciouse 
que toutes autres dire l ose 
donc doit chescune metre cure 
de resembler a tel figure 
quer plus en sera couvoitie 
plus amoureusement tretie 
tes sorcilles doiz alignier 
et le peil mal assiz uignier 
et fere viser par ta basse 
qu il n i ait peil qui l autre passe 
cescun matin voil que neties 
tes eux ta bouche et tes oies 
et ton vis en bele maniere 
de cen doiz estre bien maniere 
tes denz soient si escurees 
et si forbies et frotees 
que n i arreste nule chose 
de quoy tu soies uergondose 
maintes fames ai avisees 
qui avoient les denz forrees 
mes james mon cuer n ameroit 
fame qui telz denz porteroit 
je pense que denz si marichies 
ne puent estre a cuer besies 
et nul ne se puet eesier 
ovec s amie sanz besier 
donc tien jen fame a mehaignie 
quant elle est si mal enseignie 
qu elle lesse tel porreture 
entour ses denz et tel ordure 
tel fame se doit acoster 
d un barbier qui li sache oster 
telz estaberges et telz choses 
pour quoy amors sont si fors closes 
se tu as bele poiterine 
et beau col ne les encortine 
mes soit ta robe escoletee 
si que chescun y muse et bee 
lors te pren bien guarde et t avise 
que ta cote ne ta chemise 
ne le colet de ta peliche 
ne te fache tenir pour niche 
de beaus dras te vest et te pare 
si que il n i ait que refaire 
et t avise bien quant la vient 
la quele coulour miex t avient 
mes si chiers draps n achate mie 
que tu demores mal garnie 
de grant folie s entremet 
qui enmie touz ses biens se met 
asure vermeil ou burnete 
vert janne blanc ou violete 
mellé ou coulour d autre guise 
porras trouver assez bien prise 
miex vaut souvent robe muer 
que lonc temps en une suer 
quant robe est longuement portee 
nen la tient pour vielle et usee 
garde que n ait en tes mainz roigne 
et tes ongles souvent roogne 
de cen doiz estre curiouse 
apres ton vis sus toute chose 
c est la guise qu entre nous hommes 
avon par tout la ou nous sommes 
de prendre fame par la main 
pour tant que nous seon a main 
donc porroies aver vergoigne 
se il avoit en tes mains roigne 
nerte ou autre vilanie 
par quoy tu fussez enhaie 
pour tenir les blanches et saines 
te faut avoir gans ou mitaines 
ce ne couste pas grandement 
et si en sont plus netement 
se tu veus estre bien fetiche 
fay yy rescours en ta peliche 
ou yy pour fere la roe 
et pour estre loing de la boe 
ne lesse pour pel ne pour fil 
que sercot n aies a pourfil 
pour tant que de tel estat sees 
qu avoir le puisses et dees 
chauce toi si estroitement 
que qui toi verra se dement 
comment tes pies sont si petis 
si neteles et si fetis 
lors ne soit ta robe si basse 
que la biaute de ton pie passe 
biau pie fait bien a la fiee 
fame d amors estre priee 
issi parees devez estre 
en cen qui nos peut apparestre 
quant bien nos plest le descouvert 
meillor supposon le couvert 
queque des courtes robes die 
sachiez que m entente n est mie 
qu elle despise la maniere 
des cotes longues par derriere 
ce me semble la meillor guise 
qui soit de nouvel avant mise 
quer se issi longues ne fussent 
mont de choses nous apparussent 
quant fame se besse ou se plee 
faire ne puet que nen ne vee 
le gros des jambes qui la vise 
et le devant de sa chemise 
si verroit nen par aventure 
a chies de foiz aucune ordure 
mes pas ne sueffre longue cote 
que aucunz itelz choses note 
pour cen tien jen a bien aprise 
fame qui se porte en tel guise 
issi le font les gentilz fames 
qui des fins amorous sont dames 
vos deffautes et vos damages 
poueiz couvrir s os estes sages 
en maintes guises pour miex plere 
issi ne poon nos pas fere 
se canus sommes ou pelés 
nous n en poon estre celés 
pour coiffe de lin ne de see 
que chescum tantost ne le vee 
mes fame ochit sa canisture 
par herbes ou par autre cure 
et aquert coulour par matiere 
meillor assez que la premiere 
se des chevelz n a a plente 
tantost ara un chief enté 
de quanvre ou d autre forreure 
ou d estrange cheveleure 
maintes fames de ce s atendent 
as merchiers qui mont chier lor vendent 
lors n en puet nen aperchevoir 
ne la menchonge ne le voir 
les autres sont espes coiffiez 
et en lor caperons muchiez 
si que nen ne soit par lor coupes 
s elz ont chief de quanvre ou d estoupes 
fame par art si s appareille 
qu el a coulor blanche ou vermeille 
et le cuir du vis plain et tendre 
tant le fait el tirer et tendre 
mes sagement se prenge garde 
toute fame qui si se farde 
que par son ami ne soit mie 
de ses boistes prise sesie 
james amer ne la devroit 
quant telz choses aperchevroit 
mes de chose qui n est veue 
ne puet estre vrite seue 
devant son serjant en la guise 
ne doit tel matiere estre prise 
ne dent forbie ne curee 
que ne descouvrist la buee 
leide chose est a regarder 
que de veer fame farder 
mes tel chose est lede en fesant 
qui depuis est bele et plesant 
mont lede chose est a veer 
piaux et megueis conreer 
si en fet len gans et peliches 
qui sont mont beles et mont riches 
mestier n est pas que homme sache 
quanque fame met en sa fache 
pour cen doit elle estre enfermee 
tantqu elle se soit bien paree 
telz choses ledes et segrees 
soient toutes foiz renees 
quer se les hommes les saveent 
ja miex ne vous prisereent 
devant ton ami ne despliee 
tes cheveulz je le te deuiee 
se tu n as tel cheveleure 
que de son gre soies aseure 
quant ta teste sera lavee 
n i fay pas longue demoree 
quer tel i porroit sorvenir 
dont honte te porroit venir 
fame qui poi de chevelz porte 
doit metre gardes a sa porte 
qui tantqu elle soit aornee 
faindront qu elle soit hors alee 
de cen doit estre bien membree 
quer trop lede est beste escouee 
champ sanz herbe bois sanz verdure 
et teste sanz cheveleure 
fame que biaute enlumine 
n a qui fere de ma doctrine 
quer sa biaute grace li donne 
que chescun a lie s abandonne 
touz jors sont les beles amees 
mes trop me semblent cler plantees 
quer a une qui bele nest 
cent itans de ledes en est 
si n i a il bele ne lede 
a qui ma doctrine bien n ede 
quer a paine en treuve nen une 
en qui il n ait defaute aucune 
se tu es trop petit creue 
en estant ne sees veue 
seer te doiz se tu es sage 
miex en cheleras ton damage 
se tu te giez nue ou vestue 
a fin que pas ne soit seue 
ta petiteche et ta mesure 
faire doiz longue couverture 
se tu es grele a desmesure 
prendre doiz tant de vesteure 
qu elle s efforce de parfere 
cen que nature ne vout fere 
se tu es trop pale ou trop nere 
quier conseil se tu me veuz crere 
par quoi tel coulour engroutee 
puisse estre changiee et muee 
pie lort et de lede figure 
ne soit nul temps sanz chaucheure 
ne cuisse seque descouverte 
quer venir en porroit grande perte 
grans espaules et malostrues 
soient si lingement vestues 
et si a point que nul n i vee 
chose qui desplere li dee 
grans mameles soient bendees 
ou en tel chemise serrees 
ou les formes soient escrites 
de yy mameletes petites 
se tes doiz sont mal aggreables 
ou tes ongles nient couvenables 
ton parler ne signe o les mainz 
quer amee en serees mainz 
bouche ou male odor a aucune 
ne doit nul temps parler jeune 
ne des hommes trop ne s apreuche 
qu il n aperchoivent tel repreuche 
se tu as deffaute de denz 
ou s elles sont neres dedenz 
ou grandes ou sanz ordre nees 
gar tey de fere granz risees 
tel fame doit aprendre a rire 
se sagement se veut dedire 
ne mie rire a bouche ouverte 
trop en aroit male deserte 
pucele qui biau ris veut rendre 
doit petit ses levres estendre 
et doit avoir une fossete 
chescune part de sa bouchete 
ses dens ne doit pas descouvrir 
en riant mes les doit couvrir 
et pour les amans miex atrere 
douz ris court et plesant doit fere 
a haute voiz ne longuement 
ne doit rire mes simplement 
o un petit de melodie 
adonc si ne mesprendra mie 
pucele qui rit sagement 
en enbelist tres durement 
cescune i mete donc s estude 
que nen ne la tienge pour rude 
fame qui rit horriblement 
doit faindre aucun marrissement 
a la fin que nen ne la voie 
rire quant les autres ont joie 
plusors en est qui plorer seulent 
en quel maniere qu elles veulent 
et quant il lor plest si s en tiennent 
tant sagement l art en aprennent 
plusors se seulent adonner 
a baubier et mignonner 
si en semblent plus deduisantes 
plus amables et plus plesantes 
les autres aprennent l usage 
d avoir douz et plesant langage 
et de parler bas et a tret 
quer tel parler mont nous atret 
prenez la guise et l essamplere 
d aler comme fame doit fere 
legierement a petit pas 
ovide en cen ne mesdit pas 
quant vos cors proprement mouvés 
touz nos courages esmouvés 
par aler seut mainte fiee 
fame estre enhaie ou amee 
plusors en alant si se preuvent 
que lor costes un petit meuvent 
pour cuidre l air fres et le vent 
mes mainte qui chier le vent 
les autres orguellousement 
vont si tost et si redement 
que il apert a lor alees 
que soient toutes forsenees 
les autres en vont lordement 
a grant pas et pesantement 
aussi com fame mariee 
qui se doute d estre blasmee 
issi ont il diverses guises 
mes celles qui sont bien aprises 
sevent le pie si asseer 
que c est joie d elles veer 
chanter est noble chose et bele 
especiaument a pucele 
pour cen voil je que tant fachiez 
que proprement chanter sachiez 
le seri chant de le sereine 
tret a soy les neis et ameine 
aussi poueiz vous enchanter 
les amourous par bien chanter 
chescun desire oir les chans 
des oisiaux des bois et des chans 
mes greignor delit doivent rendre 
vos chans que nos pouon entendre 
chantez a vois melodiose 
simple plesant et graciose 
le biau chant de plusors puceles 
les fet bien amer per as beles 
metre doiz ton entencion 
a sonner le psalterion 
ou timbre ou guiterne ou citole 
c est cen qui du tout nous afole 
semblablement te doiz adieure 
a rommans fetichement lieure 
quer les henors et le temps a 
fame ou tant d esbatemens a 
grandement te puet avanchier 
bien caroler et bien danchier 
baler passer au rigolet 
a petit pas simple et molet 
les gieuz des esches et de tables 
telz sont propres et couvenables 
nous tenon fame a bien aprise 
qui bien en seit l art et la guise 
en faisant ton gieu proprement 
doiz penser couvenablement 
telz gieuz soutilz seulent moult plere 
qui cortoisement le seit fere 
des autres gieuz est largement 
ou peuz jouer semblablement 
en mil formes te doiz dedire 
se tu veuz que nen te desire 
trop lede chose est a pucele 
quant jouer ne seit tant soit bele 
par jouer solon nos souvent 
entrer en l amorous couvent 
le fort n est pas a bien jouer 
mes a vos mours bien aoner 
si que nule en jouant ne die 
ne mes henour et courtoisie 
quant vostre douz contenement 
et vos biautes apertement 
regardon que que nul me die 
c est du gieu la greignor partie 
plusors en ai veu tenchier 
con se tout vousissent trenchier 
par l ardour de lor couvoitise 
quant le gieu n aloit a lor guise 
les autres ai veu jurer 
et a encient parjurer 
et dire blasme sanz deserte 
a fin de recouvrer lor perte 
jupiter le souverain sire 
vous gart de telz ledenges dire 
et de telz paroles retrere 
qui doient as dames desplere 
cen n apartient pas as gentilles 
mes as vilains et a lor filles 
qui bien henour ne cortoisie 
ne souurent onques en lor vie 
pour le temps chaut s os estes sages 
vous devez tenir es umbrages 
pour la grant ardor eschiver 
qui le halle fet aviver 
aprendre devez les usages 
de ces petis pelerinages 
plusors y ont esté adieutes 
qui depuis y ont eu grans sieutes 
la vous devez vous esmouver 
quer acheson poueiz trouver 
d aler y souvent et menu 
a mainte en est bien avenu 
as yglises encourtinees 
as caroles as assemblees 
vous devez bien moustrer parees 
se vous desirez estre amees 
pour nien a fame bele chose 
ne biau cors se moustrer ne l ose 
quer biaute de fame est perdue 
qui toutes fois se tient en mue 
pour cen voil je que hors se tree 
souvent si que chescun la vee 
soi moustrer est mont profetable 
a fame bele et delietable 
plusors ouailles seut assaudre 
la louve qui pas ne ueut faudre 
si se tient elle bien contente 
quant une em puet estre a sa sente 
autresi pour un ami fere 
vous devez entre plusors trere 
lors ne faudrez pas a m entente 
qu aucun s amor ne vous presente 
pour avoir pris et henor chier 
te doiz en touz liex efforchier 
de parler henorablement 
a toutes genz et doucement 
tel se devient parler t orra 
qui tost ses amors te dorra 
sanz cen que tu t en prenges garde 
il n est riens que douz parler n arde 
pour cen i doiz tu metre cure 
maint biau coup giest en aventure 
nen treuve mainte foiz sanz querre 
cen que le cuer deserre 
mes bien te garde a l entabler 
que cil ne te voille fabler 
qui fet acrere par semblant 
que tout son cuer li vas enblant 
aucuns en est si ensengniés 
si coustiuez et si paigniez 
qu il semble as fames qui les veent 
que tout le munde en lor main eent 
o telz genz ne vous atretiez 
quer ce sont ribaus affeitiez 
que pas n i dorreent paillete 
ne mes que lor volente fust fete 
en tels amans n a fons ne rive 
celle est sage qui les eschive 
quer autretant comme il vous dient 
dient il a chescun et crient 
quant telz gens font plusors amies 
vous vous devez tenir garnies 
d autres amis a la value 
lors si sera bonte rendue 
aucuns en est d autre maniere 
qui faingnent vois menchongiere 
amer mes vous devez savoir 
ce n est fors pour du vostre avoir 
ne soiez pour cen deceues 
se beles robes ont vestues 
ou s il ont jouiaus ou cheintures 
de diverses desguiseures 
aucune foiz telz joiaux ostent 
as fames de qui eulz s acostent 
et aussi vont il entor vous 
pour vos jouiaus plus que pour vous 
cent mile en ont esté moquies 
que telz ribaus ont essilliees 
et pour cen doit chescune sage 
soi mirer en autri damage 
essample d autri vous ensengne 
que cescune si se contiengne 
que la porte ne soit ouverte 
a telz genz dont peut venir perte 
s els vous prametent prametez 
mes rienz du vostre n i metez 
quant lor pramesses arez prises 
donnez lors les joies pramises 
issi vous devez vous garder 
vers ceulz qui vous veulent larder 
auers les finz amans vritables 
estre douches et amiables 
s aucun t envoie letres closes 
canchons mandemens ou telz choses 
prendre les doiz a bonne chiere 
ou fere prendre a ta chambriere 
apres soutilment les regarde 
et de son parler te pren garde 
savoir mon se c est par faintise 
ou de fin cuer que tant te prise 
rescrire doiz non pas en l ore 
mes aprez un poi de demore 
quer demore esveille et relieve 
les amans mesqu elle soit brieve 
par trop longuement pourloignier 
se seulent amors esloignier 
quer il semble a celui qui prie 
que ce n est ne mes moquerie 
pour cen doiz assez tost rescrire 
se tes amors veuz descrire 
et si te doiz bien aviser 
a ta reponse deviser 
mes de legier ne doiz prametre 
cen que il requiert par sa letre 
ne du tout ne doiz escondire 
les joies de son cuer desire 
fai lui joie et paour ensemble 
si que son cuer fremisse et tremble 
et que ne fache par ton dit 
se c est pramesse ou escondit 
lors art l amant parfetement 
quant tu rescris oscurement 
mes se trop l estrange fesees 
grant damage avoir y porees 
biauz dis et de bele maniere 
et chose qui a fame affiere 
rescri comme courtoise et sage 
mont seut plere commun langage 
et combienqu t aie dit 
que tu doiz l amourous deduit 
targier ce n est mie m entente 
que touz diz auges celle sente 
se trop longuement attendees 
tantost delessie serees 
quer nen seut par desesperance 
lessier amour qui ne s avance 
de legier ne doiz contrere 
les joies ton ami parfere 
quer ioie de legier eue 
en seut plus vile estre tenue 
entre yy le me doiz taster 
ne trop targier ne trop haster 
mes entrer petit a petit 
pour avoir greignor apetit 
se tu fes en ceste maniere 
touz jors seras tenue chiere 
ne ja n iert s amor pour cen mendre 
se le faiz une pose atendre 
se la demoure est atrempee 
mil tans en seras miex amee 
quer chescun aime miex et prise 
chose qui est a paine acquise 
issi porras tu estre amee 
et de touz amans henoree 
ne cil qui a toy parlera 
james deslié n en sera 
priveement par ta chambriere 
que tu tiengnes segree et chiere 
doiz envoier tes mandemens 
se tu croiz mes enseignemens 
par effanz pas ne les envoie 
ne ton conseil ne lor desploie 
quer tost encusee serees 
se tout a leur gre ne fesees 
ou tout seroit tret de lor bouche 
ton segre qui si prez te touche 
pour prametre ou pour appeler 
quer effant ne seit riens celer 
se sus lor meres riens savoient 
aussi tost les descouvreroient 
lonc seroit dire les entretes 
qui par eulz lor ont esté fetes 
donc doit chescune avoir esgart 
que du petit eul bien se gart 
et que devant luy rien ne fache 
s el ne veut que chescun le sache 
par une main tant soulement 
doiz envoier celeement 
tes mandemens et ton desir 
se tu veuz fere mon plesir 
maintes hontes et mainz damages 
viennent d avoir plusors messages 
quer conseil de plusors seu 
est tantost par tout esmeu 
effache toutes les tabletes 
ainzque rienz de ta main y metes 
pas ne doivent yy mainz comprendre 
pour estre le soupechon mendre 
pour ton courage miex celer 
doiz ton ami fame appeler 
et toy hommes par les enseignes 
que tu meismes luy ensengnes 
lors ne porra nuly savoir 
quel pensee tu peuz avoir 
fors ton ami tant solement 
qui connoistra le mandement 
refraing tes courous et tes ires 
se fine amor servir desires 
quer douche doit estre et pesible 
fame qui veut estre pesible 
ire fet enfler le visage 
et les veines tendre a outrage 
et si fait les iex tresaillir 
com se feu en deust saillir 
et pour cen se vous vous mirés 
quant si forment vous airez 
a paine arez la connoissanche 
de vostre premiere semblanche 
et issi fu jadis servie 
palas qui ne se quenut mie 
en l eau si com nous apreismes 
mes out paor de lie meismes 
or ne vous amordez donc mie 
a maintenir tel felenie 
piez en seriez renommees 
et plus ledes et mainz amees 
fuire doiz orguil et fierte 
se tenir te veuz en chierte 
quer chascum eschive et desprise 
fame de telz vices esprise 
humble doiz estre et debenere 
se tu veuz d amors a chief trere 
fiere fame ne desert mie 
que nen la tienge pour amie 
mucre ne soies ne pensive 
ne tristre mes bien ententive 
a maintenir joie et lieche 
bonne n est pas trop grant simpleche 
nous tenon fames trop tesantes 
a haingeouses et a pesantes 
si nous traion d elles arriere 
quant les veon de tel maniere 
pour cen voil je que tu t en guardes 
et que les regardans regardes 
et as rians voil que tu ries 
et que de tes jangles lor dies 
issi porras tu estre amee 
et couvoitie et desiree 
quer fames liees et ioiouses 
ou agreent de totes choses 
or voiz tu bien la contenanche 
qui les fames d amer avanche 
or convient il que tu aprenges 
comment vers l amant te contienges 
viser doiz comme bien aprise 
l estat de chascun et la guise 
et ovec luy te doiz dedire 
si comme son estat desire 
le riche doit granz dons donner 
l avocat soy abandonner 
a deffendre et a soustenir 
ceulz dont profiet te puet venir 
de ceulz qui biauz diz soivent rendre 
ne devez nul autre don prendre 
les los que de vous fere soivent 
pour touz donz souffiere vous doivent 
talent d avoir ne couvoitise 
ne meut pas fame bien aprise 
d amer mes son gentil courage 
et le deduit de son aage 
quant fame s efforche de prendre 
nous dison qu elle se veut vendre 
et ne pense a qui s abandonne 
fors a celui qui plus li donne 
de tel mesprison vous gart diex 
si que nul qui vous regart d ex 
ne truiss cause ne reson 
qui torner doie a acheson 
as clers soutilz douz et avables 
soiés douces et amiables 
d amer sevent la guise et l art 
tant facent il le papelart 
biau sevent amors deporter 
et lor amies conforter 
ja n iert d amors bien assignie 
fame se de clerc n est amee 
de premier front pour miex enpeindre 
doiz ton desir celer et feindre 
que pas ne sees ravisable 
mont en seras plus aggreable 
quant l oysel aperchoit la rey 
tantost s avise a tel arey 
qu il sera perillous repere 
si pense lors de soi retrere 
autresi pour ta couvoitise 
se retrait l amant et s avise 
que qui de toy s acointeroit 
ens en l ore plumé seroit 
pour cen te voil je commander 
que te gardes de demander 
mes qui te dorra bien pues prendre 
de cen ne te puet nul reprendre 
se d aucun jenne home es acointe 
qui pour toi soit jolis et cointe 
de lui tenir chier si t apointe 
que de nule autre ne s acointe 
se d autre ami fere te gardes 
tu n i peus metre meillors guardes 
reaumes ne amor jolie 
n ont cure de parchonnerie 
au premier quant o ton mari 
seras se tu veuz crere a mi 
conbienqu il te bese et acole 
n otrie riens plus de parole 
quant son desir voudra parfere 
faing par bouche vouloir contrere 
amor trop de legier donnee 
ne puet avoir longue duree 
conbienque telz giex moult te plesent 
fai semblant que il te desplesent 
et t estens un poi et deforche 
vaintre te doiz lessier a force 
se ton ami par grant desir 
vient devant tes portes gesir 
pour empetrer par aventure 
les joies de la nuit oscure 
molement le doiz escondire 
qu il n ara pas cen qu il desire 
et tout bas le doiz menachier 
en faignant que le veuz cachier 
issi doiz un poi deleer 
pour son courage miex veer 
et si t en tendra il plus chiere 
quant il ara sa joie entiere 
ton ami si parfetement 
doiz amer au commenchement 
que il n ait soupechon ne doute 
que t amor a luy ne soit toute 
aprez quant l amor est parfete 
si doiz fere un poi de retrete 
si que il chie en jelousie 
que d autre ne soies amie 
lors sera plus ardant de fere 
trestout cen qui te devra plere 
quer adonc sont amours doublees 
quant len les creint estre esgenees 
bon cheval met sa vertu toute 
a poindre quant il point en route 
trop se tendroit fieble et lassez 
se des autres estoit passez 
des amans est tout en la guise 
quer si tost com l amant s avise 
que aucuns le vont dechevant 
amor l esprent plus que devant 
chescun s eschaufe outre mesure 
quant nen li fait tort et injure 
de ses amors dont soloit estre 
par devant tout seignor et mestre 
pour cen doiz tu ton ami fere 
un poi jelous pour miex atrere 
quer tes amors tost viellireent 
se par cen gardees n estoient 
aussi pour l amant miex estreindre 
doiz tu souvent grans doutes faindre 
et granz perilz ou tu te mes 
pour servir du douz entremes 
suposer porras une espie 
qui de jor en jor vous espie 
ou ton mari ou tes amis 
qui tout lor pense ont la mis 
lors soies tu toute certaine 
qu a toy amer metra grant paine 
quant il creira telz aventures 
que pour luy les sueffres si dures 
tant aies tu volente franche 
faing touz jors paour et doutanche 
quer fame trop abandonnee 
est poy prisie et poy amee 
rechoif ton ami par fenestres 
tant ait il bons huis en tes estres 
et par vout et par reson mainte 
faing touz diz que soies en creinte 
mes de paour ne lesse mie 
a fere bonne compaignie 
si pensera en son courage 
que nuly n ait tel avantage 
lors fache acreire te chambriere 
que pris valez sanz nul remiere 
si feras ton ami muchier 
ou en cornet ou en huchier 
tant plus de poors li feras 
de t amor plus l aflamberas 
quer chescun s efforche et desree 
contre cen que nen li devee 
se ton mari de pres te garde 
ou pour soy y mete autre guarde 
pour aviser et pour ueer 
que nul ne te puisse preer 
malgre que il em puisse avoir 
porras cen te faiz je savoir 
aquerre amis a grant plente 
et mander lor ta volente 
s en parchemin ne pues escrire 
ton desir porras metre en chire 
puis envoier par ta chambriere 
qui bien traitera la maniere 
bien sara porter les tabletes 
ou tes amors seront retretes 
si que nuluy n aperchevra 
quant ton ami les rechevra 
et se tu as tant de contraire 
que leisir n aies de cen fere 
ou tu doutes a aventure 
que nen ne trouvast l escripture 
a ta chambriere porras dire 
cen que ton courage desire 
lors en seu cuer le portera 
si que ja seu ne sera 
ou tu porras de nois de gales 
escrire letres toutes pales 
que ja n ierent apercheues 
sanz couperose ne leues 
aussi de frais lait letres faites 
ou de bouchel de lin pourtraites 
nen puent pas estre avisees 
se de charbon ne sont poudrees 
se tu le faiz en tel maniere 
ja garde n i metra remiere 
que tout a ton plesir ne faches 
d amors se ton cuer y enlaches 
nuluy ne porroit garde faire 
de fame qui se veut soustraire 
et qui plus la voudroit garder 
plus la feroit frire et arder 
fames treuvent trop d achesons 
de gyber en toutes sesons 
quer estuves et sainz et saintes 
queuvrent de lor besoignes maintes 
bien sevent esploitier les sages 
de ces petis pelerinages 
souvent sont lor voies doublees 
chiez lor tavernieres segrees 
aussi faint bien fame par boule 
estre enferme pour gesir sole 
lors puet bien toute la nuytie 
de son ami estre atouchie 
de jor fait oster la lumiere 
de poor que il ne ly enpiere 
si peut son ami rechevoir 
en son liet sanz aperchevoir 
fausses cles refont bien l entree 
mainte foiz estre abandonnee 
et si n a cil qui les cles porte 
doute que nul n entre en sa porte 
mes des voies plusors y ait 
a la fin que peril n i ait 
quer la souriz est tantost prise 
qui n a que une voie aprise 
par bien boire ou par medecines 
qui pour bien dormir sont enclines 
peut souvent dechevoir la guarde 
qui de toy garder se prant guarde 
et se ton gardein est lecherre 
telz delices li porras querre 
qu entretant se delietera 
comme l amant o toy sera 
ou tu li porras comme sage 
enchargier un petit message 
ou par trufle ou par gageure 
si sera entretant seure 
ou tu li porras telz donz fere 
que tout celera ton affere 
nen peut maint homme par donner 
faire muet sanz mot sonner 
se homme se test pour donner 
je ne l en sey achesonner 
quer les deux meismes s apesent 
quant nen lor fet donz qui lor plesent 
seron la creance ou nous sommes 
donz prennent les dex et les hommes 
quer nous dison que les donz pris 
obligent celz qui les ont pris 
cescun s esjoist c est sanz doute 
de biaus dons qui es poinz li boute 
et par cest point sont maintes choses 
tenues couvertes et closes 
guetier te doiz de tes compaignes 
que ton ami ne lor enseignes 
quer se devient a lui tendroient 
et toy delessier li feroient 
tu ne doiz pas ton segrey dire 
a celle qui te puet destrire 
et viser les poinz et la vee 
par quoy ton ami te soustree 
c est grant sens et grant avantage 
de savoir celer son courage 
quer qui nichement se descueure 
quant il veut pas ne se recueure 
aussi pour estre miex amee 
doiz tu tant fere a la fiee 
que ton ami cree et suppose 
que tu l aimes sur toute chose 
tel chose puet mont agregier 
et si est fete de legier 
quer chescun tost croit et aferme 
la chose que s amie afferme 
regarder le dois doucement 
en soupirant parfondement 
et demander a voiz petite 
pour quoy il a tart te visite 
apres cen doiz plourer et feindre 
que jelousie t en fait plaindre 
et que mont es mal assignee 
quant tant l aimes et n es amee 
lors ne porra cen endurer 
si te voudra asseurer 
quer pitie le mouvra a crere 
que fine amour le te fait fere 
tant plus cointe et bel sera 
plus legierement t en crera 
tel gent creent quant bien se mirent 
que toutes fames les desirent 
issi par fainte jelousie 
seras miex que devant s amie 
et vendra plus souvent jouster 
pour tout le souspechon oster 
et se aucuni te retrait 
que ton ami aillors se trait 
crere ne doiz ne supposer 
qu il voille tel folie oser 
c est grant peril et grant folie 
de crere tost queque nul die 
prochis la bele s en dechut 
qui a la fin mort en rechut 
son ami espier vouloit 
pour cen que reperier souloit 
en un lieu delictable assez 
quant de chacier estoit lassez 
mise s estoit souz une branche 
pour aviser la contenanche 
com cephalus se contendroit 
quant a la fontaine vendroit 
cephalus vint a la fontaine 
pour la refreschir sen alaine 
et le vent fres y respiroit 
autre chose ne desiroit 
lors se leva prochis la bele 
qui estoit lez la fontenele 
et fut mont joieuse et mont lie 
de cen qu elle ert issi moquiee 
quant il vit les foilles mouver 
qu il n i pensoit ame trouver 
cuida que fust beste sauvage 
qui li vousist saudre au visage 
lors entesa de grant alee 
une seete barbelee 
si a s amie issi muchiee 
parmie le cuer outreperchiee 
issi feni proctis sa vie 
par cause de sa jelousie 
mont vous donna bon essamplaire 
que pas ne devez issi fere 
il fait mal querre et esprouver 
cen que nen ne veut pas trouver 
car mont de granz perilz en viennent 
a ceulz qui tel guise maintiennent 
se cil a qui tu es amie 
de souper o luy te convie 
a venir doiz un poy targier 
pour sa pensee miex chargier 
entretant comme il attendra 
t amor plus et plus l esprendra 
ja ne crera l ore veer 
que lez lui te voie seer 
apres quant tu seras venue 
et chiez ton ami recheue 
de touz seras tenue a bele 
qui te verront a la chandele 
quant seras a la table assisse 
aies de mengier bele guise 
si petis morceaus met en bouche 
que tes levres nul n en atouche 
tes leiures ne soient pas ointes 
ne tes dois si qu as jointes 
quer se issi te contenees 
durement blasmee en serees 
ainzque verre ou henap mennies 
voil je que tes leiures essies 
a la fin que dedenz ne metes 
ne parisis ne maailletes 
en sausses doiz petit moillier 
pour toy garder de toouillier 
et se du tout t en pues tenir 
grant henor t en porra venir 
d ail especiaument te garde 
prenges avant sel ou moutarde 
trop est lede chose et vilaine 
que de corrumpre sen alaine 
mengier et boire dois petit 
non pas croire ton apetit 
et toi biau contenir a table 
moult en seras plus delictable 
paris helene ledengeit 
pour cen que gloutement mengeit 
et par cest point l avoit haingeouse 
conbienqu elle fust gracieuse 
trop boire nuist as amourous 
a fere les gieuz savourous 
et si fait mainte foiz retrere 
tel chose que venist miex tere 
trop est lede chose et huee 
quant fame se giest enyvree 
tel fame est digne sanz pourloigne 
que chescun ovec lie se joigne 
or te pren donc garde et t avise 
que pour cest point ne sees prise 
ja n iert fame tenue chiere 
qui de trop boire est coustumiere 
a table ne doiz sonmeillier 
mes te doiz lever et veillier 
nen puet dire ou telz choses 
en dormant qui sont uergondouses 
maintes fames sont qui s escrient 
et en dormant content et dient 
tout cen que le jour ont veu 
maintes foiz l ay aparcheu 
d autres en reseut nen trouver 
qui font lor reins un poy mouver 
tout aussi comme elles feroient 
se ovec lor amis gesoient 
les autres plaignent et souspirent 
en nommant celz qu elles desirent 
et de qui par jour lor souvient 
comme as amans faire convient 
pour cen ne dois tu prendre somme 
en lieu ou il ait plus d zz homme 
que tel chose ne t avenist 
de quoy vergoigne te venist 
de la contenance segree 
me faut dire a qui qu elle agree 
quer se aucun poy n en touchoie 
pour diminut tenu seroie 
chescune prenge quant la vient 
la guise qui miex li avient 
quer la contenanche commune 
n est pas avenante a chescune 
fame qui porte biau viere 
se giese enverse pour miex plere 
celle qui biau uis a et tendre 
envers son ami le doit tendre 
beles cuisses et rebrachies 
doivent estre tout haut drechies 
quer tant plus seront regardees 
et plus en seront desirees 
petite fame soit montee 
la grande non mes bas posee 
thebais qui mont estoit bele 
vouloit touz diz estre en la sele 
fame de trop grant estature 
se retraie tout a mesure 
et ait un poy la teste encline 
vers cil qui a ses gres encline 
celle qui de cors est fetice 
qui n a sur lie tache ne vice 
sanz couverture doit attendre 
son ami pour li miex esprendre 
cheveleure bele et gente 
doit aucune foiz a m entente 
estre espandue par le liet 
si en doublera le deliet 
ou est cil qui ne doubleroit 
s amor quant il aviseroit 
si biau chief flechir et estendre 
sus la char couloree et tendre 
briement fame doit tout cen faire 
qui a son chier ami doit plaire 
et en cel point se contenir 
dont greignor deliet peut venir 
joindre se doit en mainte guise 
s elle est de bien amer aprise 
quer le deliet se renouvele 
a chescune guise nouvele 
mes tant voil je bien que tu saches 
que fame qui a sur lye taches 
ou fronches ou noire curriee 
se doit touz diz tenir muchie 
se l amant la veut descouvrir 
en l ore se doit recouvrir 
a la fin que sur lie ne vee 
chose qui desplaire luy dee 
quant la besoigne ert commenchiee 
joing toy comme bien ensengniee 
si que ensemble soit finee 
vostre volente desiree 
en ices gieuz ne te dois taire 
mes douches paroles retraire 
et blandices enluminees 
de douz baisiers entrelardees 
quant la matiere doucerouse 
sentiras ne soies hontouse 
de l amant estraindre et besier 
et de ton cors aesier 
nul ne doit cen seut nen retraire 
avoir honte de son prou faire 
donc ne seroies tu pas sage 
se honte te faisoit damage 
et se ta volente ne vient 
quant la ton ami entrevient 
si dois tu par vois menchongieres 
faindre tes joies estre entieres 
mes a la fin que il ne s avise 
que tu le faces par faintise 
par tes iex et par toy mouver 
porras ton entente prouver 
autresi langue abandonnee 
note bien la chose segree 
et plusors autres touchemens 
en quoy nen quiert delietemens 
finaument quel part que tu soies 
quant issi doubleras tes joies 
pas ne doit estre recheue 
en ta chambre trop grant veue 
il a sur fames maintes choses 
qui sont plus couvenables closes 
et bien tapies et couvertes 
qu elles ne seroient apertes 
gres au dieu d amors ci define 
la cleif d amors et la doctrine 
diex doinst que a ma dame hete 
por qui amor elle fut fete 
mes por cen que pramis avoie 
que mon non et sornon diroie 
et le non et sornon m amie 
qui tant est mignote et jolie 
a cen voil descendre et venir 
or pensez bien du retenir 
cleif d argent vous peut a voir dire 
mon non et mon sornon descrire 
et aussi de ma dame chiere 
si vous diroi en quel maniere 
de yy letres une ferés 
de l autre une branche osterés 
l autre a conpas roognerez 
la penultime enverserez 
par ces yy et par les premieres 
arés yy letres entieres 
de ces yy yy seront prises 
dont les yy seront yy foiz mises 
lors deffermerez sans dangier 
mon non sanz muer ne changier 
yy des yy mises simplement 
font mon sornon entierement 
ovec yy des demorees 
des queles yy seront doublees 
la segonde et la tierce leitre 
de mon droit non qui les soit metre 
o yy des yy remanentes 
et o une des sornommantes 
forment le droit non de m amie 
sanz doubler leitre ne demie 
par les yy letres qui demorent 
que yy de mon sornon secourent 
des queles yy une est doublee 
sera m amie sornommee 
se yy foiz en ajoustés une 
a son non et au mien commune 
et se le temps voulez aprendre 
qu amors me fist a soi entendre 
de legier savoir le porrez 
en la guise que vous orrez 
se par yy fois se regarde 
de la cleif d argent une garde 
envers une leitre maenne 
et ovecques soy l enchaenne 
et puis quant a lie sera herse 
la mete yy fois enverse 
cest gieu et cest tornoiement 
vous enseignera clerement 
sanz faillir le temps et l anee 
que la cleif d amors fu trouvee 
