essamples attaignens ou appaissans 
souvent les talens des 
hommes plus que ne font parolles et 
pour ce apres aucun 
confort de parole dire entre nous en ta 
presence ai ge proposé 
a escripre a toy qui es ores 
lontains une confortable espitre 
des propres esperimens de mes meschances 
pour ce que tu cognoisses 
que les temptacions sunt ou nules 
ou petites au regart de 
moyes et que tu les portes plus 
legierement 
je fus nés en un chastel qui 
siet a l entree de la petite 
bretaigne 
loing de la cite de nantes si comme je 
croy quatre luyes pres de nantes 
par devers 
oriant et est appellez par son nom 
propre nonpalat et selon la 
nature de la terre ou de mon lignaige 
fu legiers de couraige et 
de engin et legierement enclins a la 
discipline des lettres 
je avoye pere que combienque ce 
feust avoit aprins des lettres 
ainsoisque il eust esté ennobliz 
de espee sainte pour estre chevaliers 
dont il embrassa puis lettreure par 
si grant que il ordonna 
de touz les filz que il avroit que 
ilz feussent avant aprins 
en lettres que en armes et certainement 
ainsy fut il fait et moy 
qui estoie son filz aisnes de tant 
qu il m avoit plus chiers 
de tant mist il plus grant cure que je 
fusse plus diligenment aprins 
et je de tant comme je proufitay 
plus et plus legierement en l estude 
de lettres de tant m i enhardi ge 
plus ardanment et fu si espris de 
leur amour que je laisse l onnour de 
la gloire de chevalerie et quictay 
a mes freres l ainsneesce de mon 
heritaige et renonce du tout a la 
court de mars qui est diex de 
batailles pour estre norris en ou 
geron minerve qui est diuesse de 
science et pour ce que je enviay 
l armeure des raisons de logique sur 
touz les enseignement de 
philosophie changey je les autres armes 
a cestes et laissai les 
victoires des batailles pour continuer 
les assaus des desputoisons 
pour ce alayt ge par diverses 
provinces en tous les lieux 
ou j avoie oy que les estudes de 
cest art estoient maintenuez et 
fu fait semblables aus 
perypateciens 
a la parfin m en ving a paris ou moult 
avoit acoustumé ja ceste 
discipline a florir entour guillaume de 
champiaux mon maistre qui 
lors estoit en ceste maistrie le 
plus vaillans en science 
et en renommee et quant je eu un poy 
demeuré avec lui 
je lui fuis au premier moult 
aggreables mais apres lui 
fui trop gries car je me 
efforcie a confondre plusseurs de 
ses sentences et faisoie plusseurs 
assaus de raisons encontre lui 
et veoient bien li escolier que je 
en venoye presque touz 
jours au dessus dont il advint que 
cil que len tenoit pour les 
plus grans entre nous escoliers de 
tant comme je estoie de maindre 
aage et par mains de temps avoie 
estudié de tant avoient il plus 
grans desdaings 
de ce me vindrent li commencement 
des meschanses qui me durent 
encore et de tant comme ma renommee 
croissoit plus de tant 
avoient il plus grant envie sur moy 
lors par la presumpcion et par la fiance 
que je avoye de mon engin 
plus que les forches de mon aage ne 
requeroient me vint 
volente que je me meisse jenne a 
gouverner escoles et que je me 
pourvoisse de liu ou je poisse 
ce faire si meleinz 
qui nobles chastiaux est au temps 
de lors et sieges royaus 
ceste chose senti avant mes 
maistres devant diz et pour ce que il 
pleust noz escoles plus eslongier de 
lui il se efforssa et machina 
repotement si comme il peut 
ainsoysque je partisse de ses 
escoles 
de empescher l apparel des nostres et 
de moy tollir le lieu 
que je avoye pourveu mais pour ce que 
il avoit plusseurs des 
puissans hommes de la terre envieux 
et hainneus encontre lui 
je par leur aide fis ce que je voz et 
l avie de lui apperte me 
aquist la grace et l acordance de 
plusseurs et de ce nouvel 
tournoiement 
de noz escolles commenca si a 
eslargir et a escroistre mais nons en 
l art 
de diastique que la renommee non pas 
sans plus des mes compaignons 
mes de li mesmes encommenca 
petit et petit a estre estainte de ce 
m avint plus grant presumpcion de moy 
mesmes que je venisse tenir mes 
escolles au chastel de corbueil qui 
estoit plus pres de la cite de 
paris pour estre plus engres a 
donner plus espessement assaus 
et deputoisons mes il ne trespassa 
puis gaires de temps que je fu 
sourprins de maladie par le 
desatrompé tourment de mon estude si 
me 
covint retraire en mon pais et je qui 
fui par aucuns ans 
esloignez de france plus ardanment 
estoie quis de ceulx qui curieuz 
estoient de la doctrine de 
dialetique mes puisque pou de ans 
furent 
trespassez et que je fu ja bien delivre 
de maladie icellui 
miens maistre guillaume arcediacre de 
paris mua son habit de 
jadiz et se converti a ordre de 
clers reguliers par telle entencion 
si con len disoit que de tant comme 
il feust creuz estre religieux 
de tant fut il plus tost 
pourveus a degre de 
prelacion 
si comme il avint en brief temps quant 
il fut fait esvesque de 
chaalons ne oncques toutes voyes cil 
habiz de sa conversacion 
ne le retrait ne de la cite de 
paris ne de l estude 
de philosophie que il avoit 
acoustumé mais en celui moustier 
mesmes 
ou il estoit mis pour cause de 
religion fut il tantost et hanta 
escolles de religion 
communes si comme il souloit lors 
retournay a lui pour oir 
rectorique de lui et entre ces autres 
efforcemens de noz 
desputoisons je le contrains par yy 
apertes raisons d argumens 
a muer voire neis a destruire l 
encienne sentence qu il avoit 
dit des universitez car il estoit en 
ceste sentence de la communite 
des universeus que il affermoit 
que une mesme chose par essence 
estoit tout ensemble en touz les 
particuliers subgez si que 
il n eust en essence nulle diversite 
et que toute la diversite estoit 
seulement en la multitude des accidens 
maiz il amenda ceste sentence 
que il tenoit lors en ceste maniere 
que il disoit que c estoit une 
mesme 
chose non pas sans difference et pour 
ce que des universeus en ce 
mesmes est tous jours grant 
question entre les logiciens 
et si grans que porphires mesmes en 
ses introducions quant 
il escripvoit des universeus ne 
l osa onquez diffinir ainsoys 
dit 
ceste besoigne est trop haute 
comme cist eust ainsi 
sa sentence amendee voire neis par 
contraignance lessiee 
sa lecture fut en si grant despit 
que a paine peut il estre receus a 
autres choses appartenans a logique 
aussi comme se toute la 
some de cest art feust en ceste 
sentence des universeus 
de ce prinst nostre discipline tant de 
force et tant de auctorite 
que cil qui plus forment se 
tenoient 
avant a celui nostre maistre et qui plus 
despisoient et heoient 
nostre doctrine s en avolerent a noz 
escolles et cil qui tenoient le 
lieu 
de nostre maistre es escolles du siege 
de paris m offri son lieu pour 
ce que il feust avec mes escolliers 
avec les autres la ou ses mestres 
et li autre avoient avant 
esté florissant et renommé 
lors apres 
un pou de jours trespassez 
endemenstresque je tenoie illec l 
estude 
de logique de com grant envie 
commenca mon maistre a defaillir 
et de com grant doulour a esboulir n 
est pas legiere chose a dire 
ne il ne le soustint pas longuement le 
boillon de la mesaise que 
il avoit conceue ains se efforca 
malicieusement a moy oster d 
ilecquez et pour ce que il n avoit 
nulle cause de venir apertement 
contre moy il appareilla a tolir ses 
escolles a celui qui son 
lieu m avoit presté et li mist 
sus trop de mauvais blasmes et mist 
en son office un autre mien anemy lors m 
en retournay a meleun 
et tyng illec noz escollez si comme j 
avoie fait avant et de tant 
com l envie de mon maistre me 
poursuivoit plus appertement 
de tant me donnoit elle plus d 
auctorite si comme dist le poete 
que envies assaut les souverains 
et li vent soufflent 
les choses trop hautes ne 
demoura apres gaires comme 
il entendist que presque tuit li saige 
homme estoient mout en 
soupecon et en doubte de sa religion et 
murmuroient trop durement de 
sa conversacion pour ce que il ne c 
estoit onquez partiz de la cite 
il s en ala avec le couvent de ses 
freres en une ville loing 
de la cite et tint illec ses escolles 
je m en reving tantost de 
meleun a paris en esperance d avoir 
pais a luy des ore en avant 
mais pour ce que il avoit fait 
prandre nostre lieu par un nostre 
envieux 
ennemy si comme nous avons je mis 
les heberges de noz 
escolles dehors la cite ou mont de 
sainte genevieve aussi comme 
se je voulsisse asseger celui qui 
avoit pourpris nostre lieu et 
quant nostre mestre oy ce il 
retourna tantost sans doubter honte 
a 
la cite et ramena ses escolles 
telles comme il povoit lors 
avoir 
et le couvent de ses freres avec son 
ancien moustier aussi comme 
pour delivrer de nostre siege son 
chevalier que il avoit lesié mes 
quant 
il cuida proufiter trop li nuit 
car toutes voyes avoit il avant 
aucun 
desciple tiex quiex mesmement pour 
la lecon de precien que 
len cuidoit que il sceut moult 
bien mais puisque li maistres vint 
il les perdi touz du tout si que 
il fu contrains de lessier 
ses escolles ne ne demoura puis 
gaires que il en fu comme deseperez de 
la gloire du monde et se converti 
et devint moynes mes puisque 
nostre maistre fu revenuz en la cite 
questeeurs de desputoisons 
orent nostre escolier avec luy et 
avec ses disciplez et quelz avenemens 
fortune dona aus nostres en ses 
batailles mes neis a moy mesmes 
et la chose faire le t a bien jadis 
aprins dont je diray hadiement 
mesque je parolles plus atempreement 
la parole que 
aiaus disoit ' se vous demander la 
fortune de ceste bataille je ne 
suis pas surmontez par luy " car se 
je m en tesoie si le crie 
bien la chose mesmes et la fin neis 
le demonstre 
endementresque ses choses estoient 
faites luce ma tres chiere mere 
me contraint a retourner en mon 
pais car puisque berengiers mon 
pere 
se converti et fut moynes 
proffes aussi le vouloit elle fere 
et 
quant ce fut fait je m en reving en 
france mesmement pour ce que 
je appresse de divinite quant 
guillaume nostre maistre devant 
estoit ja evesque de chaalons en 
ceste lecon estoit ja de grant 
auctorite antyaume de laon ses 
maistres qui moult estoit anciens 
je m en ving a ce vieillart qui plus 
estoit renommmez par us de grant 
aage que par engin ne par memoire et se 
aucuns qui de aucune question 
ne feust pas certains len li 
venist demander il s en retournast 
mains 
certains il estoit merveilleux 
es yex de ceus qui l 
escoutoient mes ceulx qui 
questions luy mouvoient ne 
trovoient 
riens en luy il avoit merveilleux 
de parolles mes il avoit sens 
despitable et vuit de reson quant il 
alumoit le feu il emploit 
sa maison de fumee il ne l 
enluminoit pas de clarte ces 
arbres 
estoient tuit en fueilles 
delictables sembloit a ceulx 
qui 
de loing les regardoient mes li 
aprochant et cil qui plus 
diligenment y regardoit ne y 
trouvoit point de fruit et quand 
fu aprouchez de cel arbre pour 
cuillir fruit je trouvay 
que ce estoit li figuiers que 
nostre sire maudit ou li viex 
chesnes dont luce fait comparaison 
a pompee et dist ombres est 
de grant nom un telz comme est 
li haus chenes en champ 
planteureux de blez et quant je eu ce 
aperceu je me juy 
empressent soubz l ombre de lui non mie 
par moult de jours 
et comme je me retraisisse petit et 
petit et mains au mains 
venisse 
a ses lecons aucuns qui lors 
estoient li plus grans entre 
ses 
deciplez li portoient trop grief 
aussi comme se je me feisse 
despiseur de si grant maistre pour ce il 
esmurent par mauvais 
amonestement encontre moy et me 
mistrent en l envie et en la hayne 
de 
lui lors avint que apres un jour 
aucunes collacions 
de sentences nous escoliers nous 
joions 
et me demenda li ungs en 
entencon de moy 
que il m estoit avis de la lecture 
des livres de divinite que 
n avoie estudié forsque es livres 
de philosophie je respondi 
' certes ceste lecon est salvable 
ou le sauvement 
de l ame est coneus mes de ce me 
merveille ge trop forment 
que a ceulx qui sont letrés 
leurs escrips ne leur gloses ne 
leur souffisent pas a entendre les 
exposicions des sains a ce 
que il ne aient encore mestier d 
autre mestrie " de ce me 
gaberent plusseurs qui la 
estoient et demanderent se je 
pourroie 
et oseroie ce esprouver je 
respondi que pres estoie 
de 
l esprouver se ilz vouloient lors 
crierent et me gaberent 
plus que devant et me distrent 
' certez nous nous y accordons 
or vous soit quis et baillé 
exposierres d aucune escripture qui 
ne soit pas usee et prouvons ce 
que vous prometez " 
et s acorderent tuit a une tres 
ocure prophecie de ezechiel et quand 
le expositeur fu pris je les semons 
tantost a l endemain de venir 
oir la lecon et il qui me donnoient 
conseil maugre moy disoient que 
len ne se devoit pas haster a si 
grant chose ainsoys il convenoit 
plus 
longuement et l exposicion encerchier et 
fermer mesmement a 
moy qui ne l avoye onques esprouvee et 
je malement remembrables 
de celui psialme qui dist sire dieux 
mes cuers n est pas 
essauciez ne mes yex ne sont pas 
eslevez et je respondi par 
desdaing que je n estoie mie 
coustumiers de prophetizier par us 
mes par engin et leur adjoustai que 
je lesseroie tout ou il 
vendroient a la lecon a ma volente 
sanz delay et certes pou d 
escoliers vindrent lors a nostre 
premiere lecon car grant 
escharnissement 
leur sembloit que je qui ne 
savoie aussi comme neant de sainte 
escripture avoie apris ceste chose 
si hastivement toutes voyes fu la 
lecon si aggreable a touz ceulx 
qui la furent que il 
les louerent chacun endroit soy 
par especial loenge et me 
contraignoient a gloser et ce oy 
cil qui n y avoient pas esté 
commencierent a acourre par estrif a 
la seconde et a la tierce lecon 
et furent en leur commencement 
mesmement mout curieux de 
transcrire 
les gloses que je avoye comencies le 
premier jour de ce fu li 
devant dit viellart esmeus de envie 
desvee et taguillonneuse et 
par les amonestemens de aucuns si 
comme je ay dit devant 
me comenca a courre sus non mie 
mains en la sainte escripture que 
devant avoit fait li nostre maistre 
guillaume en philosophie lors 
estoient es escolles a ce viellart 
dui escolier qui sembloient 
estre li plus vaillans de touz les 
autres c est assavoir 
auberi de rains et lotulphes li 
lombars que de tant comme il 
avoient greigneur presumpcion de 
eulx mesmes de tant estoient il 
plus 
embrasez contre moy icil viellart 
troublez par l amonestement de 
ces yy si comme fu puis aperceu n 
ot pas honte de moy 
deffendre a gloser du lieu de sa 
mestrise sur ce que je 
avoye commancié et metoit avant 
ceste reson car il se doubtoit 
se disoit il se je comme rude en 
ceste science escripsisse 
par aventure aucune chose par erreur en 
ceste euvre que ce ne li fust 
mis sus et quant ceste chose vint aus 
oreilles de mes escolliers 
il furent esmeus par trop grant 
desdaing sur la chalenge de si aperte 
envie qui n estoit onques avenue a 
autres si comme ilz disoient 
et de tant comme elle fu plus apperte 
de tant me fut elle plus 
honorable et me fist plus glorieus 
par sa persecucion 
puis ne demoura gaires que je 
reving a paris et tins paisiblement 
par l espasse de aucuns ans les escolles 
qui jadis me avoient 
esté destinees et offertes dont je 
avoie esté bouté hors 
premierement 
et lors illec tantost ou comancement 
des escolles mesmes m estudioie 
a parfaire les gloses ezechiel que je 
avoye commancees a laon qui 
furent certes si plaisans aus 
lisans que ilz creoient 
que je n eusse pas acquis maindre 
grace en la sainte lecon 
que devant en la philosophie si comme il 
avoient veu dont 
furent noz escolles trop forment 
montepliees par l estude 
de l une et de l autre lecon par quoy 
je en acquis si grant gaing 
de deniers et si grant gloire que il ne 
pot pas estre que tu 
ne le sceusses par renommee mes 
pour ce que prosperitez 
emfle tous jours les folx et la 
paisiblete du monde afflebaie 
la vigueur elle resoit et amolie 
legierement par les deliz 
charnieux comme je cuidasse que il n 
eust ou monde philosophe 
forsque moy seul ne ne 
redoubtasse des ore en avant nul 
torment 
je comencay les fraings a lascher a 
luxure qui avant avoie 
vescu en grant continence et de tant 
comme je avoye plus 
prouffité en philosophie et en 
theologie de tant me esloignaye 
plus des philosophes et des services 
divins par ordure de vie car bien 
certaine chose que li philosophe qui n 
estoient devin ne 
entendans neis aus amonestemens de la 
sainte lecon resplendirent 
sur touz autres de la beaute de 
continence comme je travaillasse 
adonc touz en orgueil et en luxure la 
grace de dieu me donna 
neis maugre mien remede de l une et 
de l autre maladie 
et premierement de luxure et puis d 
orgueil de luxure en moy 
tollant les choses par quoy je la 
hantoye et de l orgueil 
qui me nessoit des lettres trop 
grant par science selon 
la parolle de l apostre qui dit que 
science enfle il m en 
humilia par l arsure du livre dont 
je me glorifioie trop or vuil 
que tu cognoisses de ceste chose l 
une et l autre histoire 
plus vrayement par la chose mesmes que 
par oir et te 
par tel ordre comme les choses 
alerent 
pour ce donquez que je tenoie a 
horreur et a hydeur les ordures 
des foles femmes et que je estoie 
retrais de l aprochier et du 
hantement des nobles femmes par la 
hantanse des estudes des escolles 
ne n avoit pas moult cogneu la 
conversacion des femmes laies fortune 
blandissant mauvaise a moy si comme 
len dist trouva et aconsuivi 
plus convenable achoison par quoy elle 
me trebuschast plus legierement 
du feste de ceste hautesse mes neis 
que la pitie de dieu ou ceste 
humilite me chalenjast a soy qui 
trop estoie orgueilleus et 
oublieus de la grace que je 
avoie receue de lui 
en la cite de paris estoit 
une joennecte demoisele qui 
avoit a nom 
heloys niepce de un chanoine qui 
estoit appellé fulbers cil 
de 
tant come il amoit plus celle niepce 
de tant se iert il plus 
diligenment estudiez a ce que elle 
creust et proufitast en toutes 
les sciences que il povoit et comme 
ceste ne feust pas 
basse par beaute par habundance de 
lettres estoit la 
souveraine que de tant com cist 
biens c est assavoir de la 
science des lettres est moins 
trouvez es femmes de tant en estoit 
la pucelle plus loee en tout le 
royaume renommee quant jei eu 
donques en ceste regardé toutes les 
choses qui seulent leessier les 
amans je m acorday que c estoit 
la plus convenable que je 
peusse 
joindre a moy par amours et croy que 
je le povoie fere legierement 
car je estoie lors de si grant renon 
et tant avoye grace de joennesce 
et de beaute que je ne redoubtasse 
nul entredit de nulle femme que je 
daignasse amer et croy de que de 
tant comme je avoye plus cogneu 
que ceste pucelle n avoit qui 
amoit la science des lettres de 
tant 
s acorderoit elle plus legierement a 
moy et que quant nous serions 
l un loing de l autre nous nous 
pourrions presenter l 
un a l autre par lettres 
messaigeres et moult de choses 
plus hardiment escripre que de bouche 
dire donquez je touz enflambez 
en l amour de ceste demoiselle joenne 
quis achoison par quoy je 
la me feisse acointable et 
familiere par privee et continuee 
conversacion pour la traire plus 
legierement a mon accort et pour 
ce que ceste chose fust faite je 
fis vers le devant dit oncle de la 
pucelle par aucun de ses amis qui s en 
entremeissent que ilz 
par quelcunquez pris que ce fust 
me receust a ses despens 
en sa maison qui estoit prochaine 
a noz escolles et metoient 
ceste achoison avantque la cure de ma 
vie en mon hostel empeschoit 
trop mon estude et que les despens trop 
grans me grevoient trop 
or estoit il moult couvoiteus et 
moult envieus envers sa 
niepce que elle proufistast tous 
jours plus en la science de l estude 
de lettreure par ces deux choses aquis 
je legierement son accort 
et eu ce que je desiroie comme 
celui qui touz jours estoit 
abaians aus deniers et crut que sa 
niepce aprinst moult de 
nostre doctrine dont il m en pria 
moult corelment et s aproucha a mes 
desirriers plus que je n ossasse 
esperer et donna conseil a m amour 
quant il bailla sa niepce du tout 
a nostre mestrie si que toutes 
les foiz que je feusse revenuz des 
escolles fust de jours ou de 
nuiz que je meisse entente a lui 
enseigner et se je la sentisse 
negligente que je la 
contrainsisse forment et certes en 
ceste chose quant je me merveillay 
de com grant simplece il estoit 
je ne m en esbahi pas moins en moy 
mesmes que se il baillast 
a garder une tendre ouaille a ung lou 
famillieus quar quant il la 
me bailloit non pas seulement a 
enseigner mes a contraindre forment 
que faisoit il autre chose forsque 
donner congie et lessier a mes 
desirriers et nous en offroit 
achanson mesmement se nous ne le 
voulsissions pas par ce se je ne la 
povoye flechir par blandisses 
que je le feisse par menasses et par 
bateures mes deux choses 
y avoit qui trop forment le 
retraioient de la soupeson c 
est 
assavoir l amour de sa niepce et la 
renommee de ma continence et de 
la nette vie que je avoye demenee ou 
temps passé 
que diroi je plus premierement 
somes commanant ensemble 
en une meson et apres en coraige et d 
illec en avant soubz l achoison 
de discipline entendions du tout a 
amour et li estudes de la 
lecon nous offroit les secrez 
departemens et les repostailles 
que amour desiroit quant li livre 
donquez estoient ouvert plusseurs 
parolles s embatoient entre nous d 
amour plus que de lecon plus y 
venoient baissiers que sentences 
plus souvent getions les mains 
es saings que aus livres plus souvent 
reflechisoit amour les 
yeulx de l un a l autre que la 
lecon ne faisoit 
a l escripture et pour ce que len 
eust maindre soupecon de noz 
amours non pas forsenerie grace non 
pas ire nous y donnoient aucunes 
foiz esbatemens qui surmontassent la 
douceur de touz oignemens 
que diroi je plus nulz degrez d 
amours que couvoiteus amans peust 
desirer n i fust par nos 
trespassez et se amour y peust 
penser nulle chose desacoustumee nous l 
i adjoustames et de tant 
com nous avions mains esprouvees 
ces joies de tant nous y metions 
nous plus ardenment et moins nous y 
trouvions d anuy 
et de tant comme cilz deliz m avoit 
plus occupé moins en pouvoie 
entendre aus philosophies et aus 
escolles trop forment me tournoit 
a grand anuy d aler aus escolles et 
travaillans m y estoit 
le demourer comme je gardasse les 
vueilles de nuys a amours et celle 
de jours a estude dont je estoie si 
negligens et si paressour 
en mes leccons que je ne disoie mes 
riens de mon angin ains disoie 
tout par usaige ne n estoie mes 
forsque recitierres des choses 
que je avoye jadiz trouvees et se je 
eusse lesir de riens trouver 
ce n estoit forsque chancons 
amoureuses non mie secrex de 
philosophie et de ces chancons 
plusseurs encore en sont hantees 
et chantees en maintes regions si comme 
tu mesmes l as bien sceu 
et mesmement de ceulx qui se 
delitent en tele vie mener 
mais certez com grant tristrece quelx 
gemissemens et quelx pleurs 
pristrent de ce noz escoliers 
quant ilz sentirent tel 
envelopement de ceste tribulacion de mon 
couraige n est pas 
legiere chose neis a penser car chose 
si aperte ne pooit 
mais gaires de gens decevoir et 
croy que tuit le savoient 
fors cil seul cil seul a qui 
ceste honte tornoit plus que a nul 
autre 
et ce s acorde a ceste parolle qui 
premier est coulx 
en la ville derrenier le scet ce 
est assavoir 
li oncle mesme a la pucelle que ja 
soit ce que plusseurs 
lui eussent ja dit croire ne le 
povoit pour la desatrempee amour 
si comme je ay dessus dit que il 
avoit a sa niepce et pour 
la sainte vie que je avoye menee avant 
que len bien savoit 
car nous n avons pas legierement 
soupeson sur ceulx que nous 
amons moult ne en trop grant amour 
ne puet pas estre teche 
de laide soupeson dont saint giraume si 
dist en une epistre que il 
escript a caristien nous soulons 
savoir le derrenier les maulx 
de nostre maison et mescognoistre les 
vices de noz enfans et de noz 
neis quant li voisin les 
chantent mes ce que len 
scet au derrenier toutes voyes le 
scet on et ce que 
tuit apercoyvent n est pas 
legiere chose que il soit 
repost a ung et ainsint avint il de 
nous apres plusseurs moys 
o com grant fu la dolour de l 
oncle en ce cognoistre 
com grant fut la douleur des 
amans en la dessevree 
de com grant fu ge tormentez sus le 
torment de 
la pucelle com grans esbouillissemens 
soustint elle de ma 
vergoigne nul ne plaignoit de 
nous fors ce que il estoit avenu a 
l autre nul ne plaignoit ses 
dommaiges mes le dommage de 
l autre mais ceste dessevree de 
corps estoit trop grant 
conjunccions de couraiges et l 
asemblee qui nous estoit liesse 
embrasoit plus l amour et le 
torment de la vergoigne qui ja 
estoit 
passé nous faisoit moins honteus 
et de tant nous avoit 
esté maindre le torment de la 
honte comme le fais nous 
sembloit plus couvenable or fu 
donquez tout ainsi fait 
de nous comme il fut fait de mars 
et de venus qui furent prins 
ensemble si comme la fable des poetes 
le raconte ne demoura 
pas molt de temps apres que la pucelle 
aperceut que elle avoit 
conceu et tantost a trop grant joye le m 
escript en 
demandent conseil que je penssasse 
que nous devrions faire sous 
ce cas 
en une nuit doncquez que son oncle n 
estoit mie a l ostel si comme 
nous avions ensemble pourparlé 
avant je la portay par larrecin 
hors de sa maison et l envoyay 
tantost en mon pais la demoura 
elle tant avec une moye sueur que elle 
ot ung enfant malle et li 
mist nom astralabius 
mes de com grant doleur et de com grant 
honte fut son oncle eschaufé 
qui touz fut convertiz en 
forcenerie puisqu elle s en fut 
partie nulz sans esprouver savoir ne 
le pourroit ne il 
ne savoit que il deubt fere de moy 
ne quelz aguais il me peust 
appariller ce il m oceist ou il me 
tranchast ung de mes 
membres sur toutes choses redoubtoit 
que sa tres chiere niepce 
ne souffrist ce meismes tourment en mon 
pais prandre ne me povoit 
il ne me contraindre maugre moy en nul 
lieu mesmement que je me gardoye 
de lui moult forment si bien neis que se 
il le pooit fere 
ni osast je ne le redoubtasse 
pas a assaillir avant 
a la parfin je eu trop grant pitie de 
la desatrempee engoisse de 
lui et tres forment accusay aussi 
comme de souveraine traison moy 
mesmes de la tricherie qu amosnes m 
avoit fait faire et l avironnay 
de supplicacions et de prieres et li 
promis a faire sur ce l amende 
telle comme lui mesmes 
establiroit et lui monstroie que 
je n avoye 
pas faite chose dont nulz homs se 
deut merveiller qui oncquez 
eust esprouvee la force d amours et 
qui eust eu memoire par com grant 
trebuchance femmes avoient abatu 
neis tantost des le commancement 
de l umaing lignage les plus haus homs 
qui oncquez furent et pour 
ce que je le appaissasse encore plus 
je lui offri a faire 
son gre plus neis que il ne le pooit 
esperer c est assavoir que celle 
que je avoye ja corrumpue je la 
prandroie par mariaige mes que ce 
fust fait en secret que je n 
encourusse en dommaige de ma 
renommee 
il s i accorda et entra avec moy 
en l accordance que je lui 
requis par la foy de lui et des siens 
et nous entrebaissames 
ce fist il pour moy plus 
legierement trair 
tantoust je retournay en mon pais 
et ramenay m amie pour ce 
que je la feisse ma femme mes ce ne 
looit elle pas ains 
le me deffendoit pour deux causes c 
est assavoir pour mon peril 
et pour ma honte et juroit que ces 
oncles ver moy ne pourroit estre 
appassiez jamais pour nulle riens que 
je peusse faire si comme il fut 
bien apparant apres et demandoit 
encore quelle gloire elle pourroit 
avoir de moy quant elle mesmes ma gloire 
me toudroit 
et apeticeroit ensemble et moy et 
lui et demandoit avec 
com grans paines devroit requerre le 
monde de lui se elle li 
tolloit si grand luminare et com 
grans maleicons et com grans 
dommages de sainte eglise et com grans 
lermes de 
philosophie ensuivroient ce mariaige 
et comment il seroit honteuse 
chose et plourable que je que 
nature avoit fait pour 
touz naistre me donnasse a une 
femme et me soubzmeisse a si 
grant laidure desveement blasmoit et 
escommenioit ce mariaige et 
disoit que par toutes choses me 
seroit reprouchez et me metoit 
neis 
au devant la diffinicion de moy et 
les grieftez de mariaige que 
li apostre mesmes si comme elle 
disoit amonesta l eschever 
quant 
il dist ' es tu deliez de femme ne 
vuillez pas querre 
femme et se tu l as prinse tu n 
as pas pechié et se vierge se 
marie point ne pechera mes 
toutes voyes auront il tribulacion 
de char " et dist li apostre ' je vous 
espergne et vueil 
que vous soiez sens curiosite " et 
me disoit encore heloys que 
se je ne vouloye recevoir le conseil de 
l apostre ne l amonestement 
des sains sur si grant servitude de 
mariaige au moins que 
je en creusse le conseil des 
philosophes et que je entendisse 
quelz choses ilz sont escriptez et 
plusseurs sains neis 
s acordent et font diligemment a 
ce que nous en devrions estre 
blasmez si comme il apparut par l 
auctorite saint giraume ou premier 
la ou il raconte que theofrastres 
quant il eust diligenment exposé 
en grant partie les tristreces de noces 
et les continuelz tormens qui ne 
sont pas souffrables il 
afferme par tres apertes resons 
que nulz saiges homs ne doit 
espouser femme et la 
conclut il ses resons de l 
amonestement de philosophie par 
icelle fin puis donques ce dist il 
que theofratres nous 
prouve ce par ces choses et par 
autre telles qui est li 
crestiens qui ne doie estre 
confonduz et concluz et mesmes 
dist il que cicero quant hirtius li 
pria puisqu il ot refusee 
therance que il preist sa suer a 
famme il la luy reffusa du tout 
et dist qu il ne pourroit pas 
entendre egaument a femme et a 
philosophie et ne dist pas sanz plus 
entendre ains y ajousta 
egaument car il ne vouloit nulle 
euvres entreprandre qui feussent 
pareilles a l estude de philosophie 
mes ja soit ce que je 
me taise de cest empeschement de 
philosophie conselle tant a 
l estat de honneste conversacon car 
comment s acordent ensemble 
escolles et chamberieres et cytoires 
berceus livres ou tables 
ou quenoilles greffes ou pennes et 
fuiseaux quels homs 
attendans aus pensees saintes et a 
philosophes pourra souffrir les 
brais des enfans et les chancons des 
norrisses qui les apaissent 
et avec ce les honteus et continueus 
ordures des petiz enfans 
mes tu me respondras quant li riche 
homme les pueent souffrir qui les 
palais ont et les larges mesons en 
divers destours richesses si 
grans que il ne sentent pas les 
despens ne ne sont 
tormentés par les curiositez de 
chacun jour mes certes je di que 
la condicion des philosophes et des 
riches n est pas 
semblable ne cil qui 
estudient en richesses 
et sont envelopez es cuers seculiers 
n atendront pas aus divins 
offices des philosophes dont li noble 
philosophe jadis qui sur 
toute chose eurent le monde en 
despit ne ne les suivirent pas 
sanz plus ainsoys les fouyrent il 
entendirent a eulx mesmes 
toutes manieres de deliz pour ce que il 
se reposassent es bras 
de philosophie tant seulement des quelz 
li ungs dist 
et ce fu li tres grant seneques quant 
il enseigna valerius son 
ami il lui dist ' tu ne doiz pas 
entendre a philosophie quant tu 
seras oiseux nous devons 
toute chose lessier pour entendre 
a lui nul lieu n est assez grans 
ne il n a pas moult 
grant difference se tu lessez du 
tout philosophie ou se 
tu l entrelessez car elle ne 
maint pas la ou elle 
est entrelessiee si doit on 
contrester aus destorbemens 
ne len ne les doit pas desploier 
mes oster " ce donquez qu icil 
qui pour l amour de dieu 
soustiennent ore encontre nous qui 
sont 
appellees vrayement moynes ce mesmes 
soutenoient jadiz pour ce desirrier 
de philosophie li philosophe qui noble 
homme furent entre les paiens 
car en toutes gens comme paiens juis et 
crestiens furent tous jours 
aucun apparans sur les autres en 
foy et en honeste de meurs 
et qui se departirent du pueple en 
aucune sengle maniere de continence 
ou de abstinence et entre les juifs 
anciennement furent li nazarien 
qui se consacroient a nostre 
seigneur selon la loy et li filz des 
prophetes qui ensuivirent helye en 
qui moines furent du 
viez testament si comme nous lisons 
par le tesmoing de saint 
giraume mes au derrenier ces trois 
cectes de philosophes que 
joseph devise ou livre des 
anciennetez et nomme les 
ungs farisiens et les autres caduciens 
et les autres assiriens 
c est assavoir cil qui 
ensuivent ou la commune vie 
des apostres ou celle premeraine 
solitaire vie que jehan menoit 
mes li paien les appelloient 
philosophes si comme il a esté 
dit cy dessus car il ne raportoient 
pas le nom de sapience ou de 
philosophie autant a la perfeccion ne a 
la parcevance de science 
comme il fesoient a sa region de la 
vie si comme nous l avons 
apris par la nessance de ce nom mesmes 
et par le tesmoing nes des 
sains dont augustinus en l 
uitiesme livre de la cite de dieu 
devise yy manieres de philosophes et 
dist la maniere de 
lombardie prinst son commancement de 
pytagoras li sannien de 
len dist que li noms de philosophie en 
fu nés car comme cil fussent 
avant appellez saiges qu il 
sembloient mielx valoir des autres 
en aucune maniere de vie louable quant 
len demanda a celui quelz homs 
il estoit et de quelle cite il 
respondi qu il estoit 
philosophes 
c est a dire estudieus ou 
amierres de sapience car trop 
lui semblast grant orgueil se il 
deist que il fust saiges 
en icelui lieu donquez ou il est dit 
que il assembloient 
mielx valoir des autres en aucune 
maniere de vie louable est 
il apertement monstré que li saige 
des paiens c est a 
dire li philosophe estoient plus 
ainsi nommez par la louenge 
de leur vie que de leur science mes 
commentqu ilz vesquirent 
atempreement et continuelment il ne nous 
appartient ore pas 
a monstrer par exemples pour ce que il 
ne semble mie que je 
soie ensinnierres de minerve 
donquez se homme lay et paien 
vesquirent ainsy que ilz ne 
furent 
contraint ne lié par nule perfeccion 
de religion tu qui es 
clerc et regulier que convient il 
que tu faces a ce que tu 
ne metes les deliz au dessus des 
offices devins et que tu ne 
soyes trebuchez et assorbiz par cest 
pris et que tu ne te plunges 
en ces ordures sanz et 
sanz rappeller et se tu n as 
cure de hautesce de clerc au moins 
deffens la dignite de 
philosophie et se tu as en despit 
la reverence de dieu au moins 
fay que l amour de honneste 
attrempe le deffaut de honte 
que tu as perdue remembre toy 
que socrates fu mariez et 
comme par ort cas il courpa 
premierement ceste theche de 
philosophie 
pour ce que li autre en feussent 
fait plus saige par 
exemple de lui jerraume meisme ne 
trespasse pas ceste chose 
ainsois escript de socrates mesmes 
aussi contre jovinien ung temps 
avint que comme xantipe sa femme l 
eust assailli d un solier d en 
haut de blasmes et de ledenges qui 
point de fin n avoient 
et il se fust arrestez elle lui 
versa sur la teste eaue orde 
il ne respondi riens que quant il 
ot ters son chief bien savoie 
dist il que pluie ensuiveroit tes 
tonnerres 
quant elle m amonestoit ou 
desamonestoit ces choses ou autres 
telles 
comme elle ne pooit ma folie flechir 
ne ne m endurast pas 
corrocier elle determina en soupirs 
desveement en lermes 
sa raison par icelle fin ' une chose " 
dist elle ' nous remaint 
au derrenier c est assavoir que 
en la perdicon de nous yy 
nous avieigne doulour non mie 
mendre que fut 
l amour devant " 
ne en ce si com touz li mondes le 
sceut apres ne li failli pas 
li esperis de prophecie quant noz petit 
enfes fu nés il fut baillez 
a ma sereur nous sommes repostement 
retournez a paris et apres 
peu de jours par nuit puisque len 
eust en une eglise vigilles 
secretez oroisons au plus matin que nous 
peumes feumes conjoinst 
ensemble par beneicon de mariaige en la 
presence de son oncle 
et de aucuns de noz amis et des 
siens et tantost nous 
divisasmez et departismez et 
departismes li ung de l autre 
ne oncquez puis ne nous entreveismes 
fors a tart et en repost 
et celions au plus que nous 
povions ce que nous avions fait 
mes son oncle et si ami querant 
priveement confort de 
leur honte commencierent a pueplier 
a nostre mariaige et brisier 
la foy que il m avoit sur ce 
donnee et elle encontre 
soy escoumenier et jurer que c 
estoit mensonge et que oncquez 
plus 
grant faussete ne fu dont son oncle 
desveement esmeu et la 
tormentoit continuelment de trop 
felons ledengemens et quant je 
sceu ce je l envoyai a une abbaie 
de nonnains pres de paris qui 
est appellee argentueil la ou elle 
avoit esté 
jadiz pucelete nourrie et ensagniee et 
li fist tailler robes 
de religion couvenables a conversacion 
de nonnain sans le voille et l en 
fist vestir 
quant ses oncles et si cousin et si 
prochain ami oirent ceste 
chose ilz cuidierent lors que je les 
eusse de moult escharniz 
et fait grant despit et que je me 
voulsisse ainsi delivrer de 
heloys pour li faire nonnain et 
desveement en furent desdaigneus 
et se conjurerent encontre moi une 
nuit quant je me dormoie et 
resposoie en mon lit en une secrete 
chambre de mon hostel puisque 
ilz orent corrumpus par deniers ung 
mien serjant il me pugnirent par 
trop cruelle et par trop honteuse 
venjance que tout li monde tint 
a souveraine merveille car ilz me 
tolirent icelles partie de mon 
corps 
par les quelz je avoye forfait ce 
dont ilz se plaignoient 
et tantost ilz trouverent en fuie 
ne mes deux qui en furent 
prins en perdirent les yeuls et les 
dont li ungs fut mes 
serjans devant diz que comme il 
demourast en mon service avec moy 
en mon hostel par couvoitise il s 
accorda a traison 
quant il adjourna toute la cite s 
asembla entour moy mes comment 
ilz se merveillerent et furent 
esbahiz et de com grans pleurs 
ilz se tormentassent et de com grans 
criz ilz me travaillassent 
et de com grans plains ilz me 
troublassent n est pas legiere 
chose ainsois n est pas neis 
possible du recorder et 
mesmement li clerc et sur touz autres 
nostre escolliers 
me tormentoient de pleurs et de criz 
que je ne povoie souffrir 
si que je estoie plus blecié de 
la pitie que j avoie de eulx que 
du tourment de ma plaie et plus et plus 
et plus me grevoit la honte 
que la plaie et plus estoie 
tormentez de honte que de doulor 
en mon couraige me venoit en 
remembrance de grant gloire 
je estoie resplendissans avant et 
coment celle gloire estoit lors 
abessiee mes neis estanchee du tout 
par cas legier et let 
et coment je estoie tormentez par le 
jugement de dieu en icelle partie 
de mon corps par quoy je l avoye 
forfait et comment par droite 
traison m en avoit rendu le 
guerredon cil que j avoye tray avant 
et 
comment mi anemy essauceroient par 
grant louenge si apperte 
justice et com grant contriction de 
pardurable doleur porteroit 
ceste plaie a mes parans et a mes amis 
et par com grant eslargissement 
ceste sengle diffamacion 
pourprandroit tout le monde 
et me penssoye quel voie je 
pourroie des ore en avant tenir 
a quel front oseroi ge venir devant 
gent quant tuit me 
desmontreroient 
au doy et tuit me desrungeroient 
de leurs langues et seroie 
a tous monstrez regars de ce neis 
mie me confondoit pas peu que 
selont la lettre ancienne de la loy la 
vindicacion et li destruimens 
des escouillez qui les ont copez 
ou escorchiez est deffendue 
l entree des eglises comme hommes 
puans et ors et en sacrefices 
neis toutes ces bestes sont du 
tout redoubtees et refusees 
si comme il est escript ou livre 
que len appelle ou 
chapitre septante quatre toutes les 
bestes a qui len a 
les coillons escachiez ou trenchiez ou 
tollus vous ne l offerrés 
pas a nostre seigneur et en on 
chapitre yy escoillez ou 
eschaciez ou trenchiez et le coupé 
n entrassent ja en l eglise 
nostre seigneur 
quant je me vi mis en si chetive 
contriction je recognus que 
confusion de honte me contraint 
plus a entrer en respotailles 
de cloistre a moynes que 
mes toutes voyes elle par 
nostre commandement entra avant ou 
moustier et se fit 
voillee de son gre ambedui donquez 
receusmes sacré habit 
je en l abbaie de saint denis et elle 
au moustier d argentueil 
dessus dit et remembray que comme 
plusseurs qui de lui 
pitie avoient especialement de sa 
joennesce 
d entrer en la grieft servitude de la 
rulle du moustier 
aussi comme de paine ne li fut pas 
souffisable elle entra 
en celle complainte or se complainst 
la bonne heloys et dit 
entre lermes et sanglous eus tu li 
miens tres grans maris o tu 
qui ne daignasses pas entrer en mes 
chambres avoit fortune 
se de droit contre si haut chief je 
felonnesce pour quoy me 
mariai ge et se entre nous yy 
freres sommes ore chetif 
or enprens tu les paines en lieu de 
venjance mes toutes 
voyes telles comme je les 
compere de mon gre et en telles 
parolles elle se hasta d aler a l 
autel le voille benoist prendre 
de l evesque mauvaise haste n est 
preus et se lya devant touz a 
procession de nonains 
mes encore n estoie a paine garis 
de ma plaie quant li clerc 
venant ensemble me queroient et de 
nostre abbe et de moy par 
continuez supplicacons que je meisse 
m entente a l estude pour 
l amour de moy si comme j avoye fait 
jusquez cy pour couvoitise 
de deniers ou pour loenge et que je 
entendisse que li besans qui 
de par nostre seigneur m avoit 
esté baillez seroit par lui 
demandez 
avec les usures et que je qui jusques cy 
avoie attendu mesmement 
aus richesses estudiasse des ore en 
avant a enseigner les povres 
et que cogneusse que pour ce 
mesmement avoie esté touchiez ore 
de la 
main nostre seignour si que fusse 
par force traiz des deliz charnels 
et de la tumultueuse vie du siecle pour 
entendre plus forment 
a l estude des lettres et que je ne 
feusse pas faiz autant 
philosophes au monde a dieu or 
estoit icelle nostre 
abbaie ou je m estoie boutez de vie 
moult seculiere et de tres laide 
dont li abbes mesmes de tant comme il 
estoit plus grant en 
prelacion et de tant estoit il pires 
en vie et plus cogneus 
en mauvaise renomme et comme je souvant 
et forment repreisse 
ou communement ou priveement leur 
ordures qui n estoient 
suffisables je me fis sus toutes 
ores charchans et hayneus 
a touz qui moult grant joie avoie 
de la requeste que nostre disciple 
faisoient chacun jour car par ce 
orent achoison par quoy ilz m 
esloigneroient d eulx et comme cil 
desciple m enchaucassent 
ainssi longuement et hurtassent 
ardanment et mesmement comme 
nostre abbe et nostre frere m en 
priassent en ung voys je m en 
departi d eulx et me mis en une 
selle pour entendre aus escolliers 
en la maniere que je souloie mes si 
grant multitude d escolliers 
y vint que li lieux ne povoit pas 
suffire aus hostiex ne la terre aus 
viandes et je entendans en la sainte 
lecon de divinite qui plus 
couvenable estoit a ma 
perfeccion ne lessay pas du tout 
ma 
discipline des ars seculiers es quielx 
je m estoie plus acoustumez a user 
et les quielx neis ilz me 
requeroient 
plus mes de ceulx forge ge aussi 
comme ung amecon pour 
errachier les escoliers a la saveur des 
philosophes si comme origenes 
li souverains philosophes des 
crestiens le souloit faire ainsi 
le 
raconte l istoire ecclesiastre et 
comme il me semblast que nostre 
sire ne m eust pas donné maindre 
grace en la divine escripture 
que en la seculiere nos escolliers 
commencierent moult a croistre 
de l une lecon et de l autre et a 
monteplier et toutes autres 
escolles a apeticier dont je 
ensuivi contre moy la hayne et l 
envie 
des maistres trop forment que en toutes 
les manieres que il pooient 
me grevoient et diffamoient et 
mesmement deux choses me 
metoient 
touz jours au devant qui loing 
estoie d eulx c est assavoir 
que moult est estrange chose a 
propos de moynes estre detenuz 
es estudes des ars seculiers et que je 
eusse osé folement venir 
sans maistre a la mestrise de la devine 
lecon pour ce que il aussi 
m entredeissent tant l usaige et 
hantement de la doctrine 
escolliere a ce esmovoient il sans 
cessier a leur povoir les 
evesques et les arcevesques les abbes et 
toutes personnes de religion 
lors m avint que je m esmui premierement a esclaircir 
et a monstrer le fondement de nostre foy par apparance 
et par semblances de raisons humaines e fis ung 
traitie de theologie l unite et de la trinite a mes 
escolliers qui requeroient raisons humaines et philosophie 
et plus demandoient choses qui peussent estre 
entendues que choses qui peussent estre et 
disoient que c estoit oultraiges de dire parolles que 
entendement ne puet consuivre que on ne puet rien 
croire si n est entendu avant et que ce est escharnissable 
chose que aucun preeschant autre chose que ce que il 
ne scut que il enseigne ne pourroit prandre par 
entendement dont nostre sire reprant les gens et dist 
que ilz sont avuglez et meneurs d avuglez et 
comme plusseurs eussent veu et leu ce traitie il comenca 
moult a plaire a touz en commun pour ce que il 
leur est advis que responsses aus questions de ceste 
matire estoient illec trouvees suffisans a touz ensemble 
et pour ce que ces questions sembloient estre fors et 
grevables sur toutes autres de tant comme la grevance 
estoit plus grant de tant en estoit tenue a plus grant 
la subtilite de la reponce dont mi ennemi envieux 
trop forment embrasé asemblerent consire contre moi 
et mesmement dui ancien agarteur auberi et lotulphes 
qui apres la mort de leurs mestres et des nostres 
c est a savoir de guillaume et de antiaume desiroient 
ainsi comme a regner tuit seul apres eulx et venir sur 
eulx aussi comme leur oir lors comme li ungs et li 
autres tenissent escolles a reims il esmurent par aumosnestement 
espes leur arcevesque raoul encontre moy 
a ce que thomas evesque prenestiens qui lors 
estoit legas en france fust appellez et que il celebrassent 
ung convent c est a dire feissent une assemblee sous 
le nom de en la cite de soissons et que ilz 
me cemonsissent que je portasse avec moy cele oeuvre 
comme je avoye fait de la trinite et ainsi fut fait mes 
aincoysque je venisse la cil dui me avoyent si diffamé 
au clergie et au pueple que pou que li pueple ne me 
lapida le premier jour de nostre venue moy et aucuns 
de noz disciplez qui la estoient venu et disoient que 
je preschoye et avoye escript trois diex si comme 
il leur avoyt esté amonesté si tost comme je entray en 
la cite je ving au legat et lui baillai nostre livre a 
esgarder et a jugier e m offri prest d amender ou de 
tant fere que ce fust assez que je eusse dit nulle chose 
qui se descordast de la foy de crestiente et il me 
commanda tantost que je portasse nostre livre a l arcevesque 
et a mes anemis qui estoient envieux sur moy pour ce 
que se esjouyssent qui de ce mesmes m acusoient 
si que ce fust en moy acomply ce que l escripture 
dist ' nostre anemy sont nostre juge " il esgarderent 
souvant et retournerent les feullies du livre et 
comme il ne trouvassent riens que il osassent contre 
moy pronuncier en audience il proloingnerent la 
dampnacion du livre a quoy il entendoient jusques a la fin 
du consille et je touz les jours ancoysque li consille 
seist anuncoye en communal toute la foy crestienne 
si comme je l avoye escript et tuit cil qui nous ouoient 
louoient a grant merveille et la perfeccion de noz parolles 
et nostre sens quant li pueple et li clergie 
regarderent ceste chose il commencierent a dire entre eulx 
' vez cy ore que cist parolle en apert et nulz homs ne 
dist riens contre luy et li conseilles se traira hastivement 
a fin qui a esté asemblez mesmement contre lui 
si comme nous avons oy ne ne sont pas li juge aperceu 
que il faillent et errrent plus que cil " de quoy nostre 
anemy estoient chacun jour plus et plus enflambé ung 
jour vint a moy aubery avequez aucun sien disciple 
en couraige de moy tempter et apres aucunes 
parolles molles et soueves me dist que il se merveilloit 
d une chose qu il avoit veue en ce livre c est a savoir 
comme dieu ait engendré dieu et il ne soit que 
un dieu toutes voyes niay ge que dieu ait engendré 
soy mesmes et je lui respondi tantost ' se vous voulez 
je vous diray reson sur ce nous n avons 
cure en telz choses de resons humaines ne de nostre 
sens mes de parolles de auctoritez tant seulement " 
lors dis ge ' tournez le fueil du livre et vous trouverez 
auctorite " et pres estoit li livre que il avoit 
apporté avec soy je tournay au lieu que je cognoissoie 
et qu il n avoit pas aperceu ou qu il me puisse 
nuire et la volente de dieu fut que tout me vint au 
devant ce que je vouloye et estoit sentence entitulee 
' qui cuide que diex soit de ceste puissance que il ait 
engendré soy mesmes il plus car il n est pas dieux 
qui n ait ceste puissance aincoys ne la espirituel 
ne corporel creature car de toutes les choses il n en 
est nulle qui engendre soy mesmes " quant ses disciples 
qui estoient presens oirent ceste chose ilz furent 
esbahy et rougirent de honte et cil pour qui il se 
en aucune maniere dist ' c est bien a entendre " 
je respondi lors ' ce n est pas nouvelle " mes 
au present propos n apartenoit de riens comme il eust 
requis tant seulement parolles et non mie fais et se 
il vousist entendre sens et reson je lui dis que je estoie 
prest et aparillé a lui monstrer que selon sa sentence 
il estoit cheu en tele herisie selon la quelle cil qui est 
peres est filz de soy mesmes quant il oy ce il devint 
aussi comme tout forsenez tantost et me prinst a menacier 
et dist que mes resons et mes auctoritez ne me aideroient 
ja en ceste cause et ainsy s en parti 
au derrain jour du consille avantque il se asseissent 
li legas et li arcevesques commencierent a traitier longuement 
avec mes anemis quelle chose len establiroit 
de moy mesmes et de nostre livre car pour ce estoient 
il especialement assemblé et pour ce qu ilz n avoient 
pas oy ne de mes parolles ne de l escript qui estoit 
em present nulle chose que il deissent encontre et tuit 
se taisoient lors par un petit de temps qui apertement 
medisoient ja de moy geuffroy evesque de chartres 
qui devant les autres evesques estoit li plus nobles et 
par non de religion et par nom de siege comenca a 
parler en ceste maniere 
' seigneurs qui estez em present tout cogneu avez 
la doctrine de cest home quelcunquez elle soit en 
son engin et en quelcunquez chose il ait estudié maint 
se sont acordé a lui et l ont ensuivi et comme il a trop 
forment abaisié la renommee de ses maistres et que il a 
tenduz aussi comme sa vigne ces prouvains de l une mer 
jusques a l autre se vous le grevez a tort ce que 
je ne croy pas et neis se vous le grevez a droit saichez 
que vous courroucerez maintes personnez et seront 
plusseurs qui le deffendront et qui deffendre le voudront 
mesmement comme nous ne veons en se present escript 
que len puisse apertement chalengier ne reprandre 
et pour ce que si comme dist giriaume force a 
tous jours envieus en apert et les effondres fierent 
les hautes montagnes en apert prenez vous garde que vous 
ne lui doignez plus cruelx loenges cruelment ovrer contre lui 
et ce que vous n aquerez plus de blasme a vous de 
envie que a lui de justice car fausses nouvelles si 
comme li dis maistre raconte est tost estainte et la derriene 
vie juge de la premiere se vous ordenez a aler 
contre lui par droit ses enseingnemens a ses escripts soit 
aportez en commun et que il ait franchement de repondre 
lesir a ce qu en lui demendera si que quant il sera convaincuz 
ou regiehissans se taise du tout au moins selon 
celle sentence de nichomede par quoy il desirans 
de delivrer nostre seigneur disoit juge iusques 
nostre loy homes se elle n a avant oy de luy et conneu 
que elle face " quant mi envieux orent oy ces parolles 
ilz commencierent tantost a grondir et se escrierent que 
' moult a ore cy conseil de saige homme que nous estrivions 
contre la jangle de celui aus argumens et aus 
sophimes des quelz tout li mondes n osa pas contrester " 
mes certes moult fort chose a a aestriver en jhesu 
crist meismes e toutes voyes nichodemus semonnoit 
a lui oir selont le jugement de la loy et come li 
evesques ne pooit mener le couraige des hommes a ce 
qu il avoit proposé il essaia a refrener envie par autre 
voye et dist que si pou de gent comme illec avoit ne 
pooit pas suffire au debateis et au jugement de si grant 
chose et que ceste cause avoit plus grant mestier de grant 
espreuve et fu outreement ces conseulx sans plus en ce 
que mes abbas qui present estoit me ramenast en mon 
abbaye ce est au moustier de saint denis et que plusseurs 
personnes et plus saiges feussent illec establies et fust 
illec establi par plus diligent espreuve que len pourroit 
fere ceste chose a ce derrenier conseil s accorda li legaz 
et tuit li autre apres se leva li legaz pour celebrer sa 
messe avantqu il entrast en consille et me manda par 
celui evesque le congie qu il avoient estably c est a savoir 
de retourner a mon moustier et d attendre illec ce qu il 
avoient estably lors my envieux se penserent que il n avoient 
riens fait en ceste besoigne estoit demenee hors de 
ceste dyocese c est a savoir la ou il ne peussent user de 
leur force comme cil qui ne fioient point en droit et amonesterent 
a l arcevesque que ce luy seroit mout grant 
honte se ceste cause estoit portee en grant audience et 
quel peril y avoit se je eschapoie ainsint et tantost 
tornerent au legat et muerent sa sentence et le trairent 
a ce maugre luy et contre sa volente que il dampnast 
le livre sanz enqueste et il l ardist tantost voyans 
touz et que il me refrenast par estre pardurablement 
enclos en estrange moustier car il disoient que il devroit 
souffrir a la dampnacion du livre ce que je l avoye 
osé lire communement sans estre loé de l auctorite de 
l apostoille et de l eglise et l avoye ja baillé a plusseurs 
a transcripre et que mout profitable chose seroit a la 
loy crestienne si que maint autre feussent des 
avant espoantez et chastiez par l exemple de moy de si 
grant orgueil emprandre et pour ce que cy legaz estoit 
mains lectrez que mestier ne fust il s apuioit et tenoit 
moult au conseil l arcevesque si comme l arcevesque eust 
conseil de ceus quant li evesques de chartres sceut 
ceste chose il me dist tantost ses machinemens et ces 
felons conseulz et trop forment me amonesta que je le 
souffrisse de tant plus legierement comme il apparoit a 
touz que len me feroit a plus grant tort et plus 
crueusement et que ne doubtasse pas que ceste force de 
si aperte envie ne leur neust moult et que moult ne 
me proufitast et que je ne feusse pas en nulle maniere 
troublez de la cloison du moustier car il savoit certainement 
que li legaz qui se faisoit contrains a empres 
pou de jours puisque il seroit d ilecquez departiz me 
delivroit du tout ainsi confortay li evesque plourans 
moy plorant 
adonquez fu ge tantost appellez au consille et quant 
je fu venuz il sans espreuve de desputoison et sans 
enquerre point de la verite que je mesmes de ma 
propre main jetay ou feu mon livre devant dit et fut 
ainsi ars et toutes voyes pour ce que il fut avis aus 
gens que cil n en deissent neant ung de mes aversaires 
dist bassement en gondrillant que il avoit trouvé 
ou livre escript que diex li peres est sur touz 
puissant et comme li legaz eust entendu moult s en 
merveilla et li respondi ' ce ne devroit pas estre creu 
d un petit enfant que il fust en si grant erreur comme 
la foy commune " dist il ' tiegne et recognoisse que ilz 
sont troys touz puissans " quant ce fu oy thierry ung 
des disciplez du maistre escharnissant respondi cele 
parolle de athanaise qui dist ' et toutes voyes ne sont 
il pas troys touz puissans " et comme son evesque 
l eust commancé a tensier et a reprandre ainsy comme 
coupablez que il parlast contre la majeste cil se tint 
hardiement encontre et dist ainsint comme en remembrant 
les parolles daniel ' ainssy estes vous fol filz de 
israel qui sans juger et sans cognoistre verite avés 
condempné les filz de israel retournez au jugement 
et jugez de ce juge mesmes vous qui qui tel juge avez 
estably aussi comme en enseignement de foy et a chastiement 
d erreur que comme il deust juger il se condempna 
par sa propre bouche quant la misericorde de dieu 
le delivra apertement l innocent aussi comme 
elle delivra jadiz susenne des faus accuseurs " lors 
se leva l evesque et en eschanjant les parolles si comme 
il pooit et convenoit conferma la sentence du legat et 
dist ' en verite sire " dist il ' tout puissant est li perez 
tout puissant est li filz tout puissant est li saint 
esperit et qui de ce se descorde il est apertement desvoyés 
ne il n est pas a oyr et ore se il vous plaist il est 
bon que cil freres espongne sa foy devant touz si que 
elle soit ou louee ou blasmee et amendee si comme il 
convient " et quant je me levasse pour regiehir et pour 
espondre ma foy pour ce que feisse entendre aus autres 
par mes propres parolles ce que j en sentoie my adversaire 
distrent qu il ne me convenoit nulle autre chose 
faire forsque je recitasse le psiaume athanaise et ce 
pourroit fere ausi chacun enfes aussi comme je et pour ce 
que je n i meisse excusacion de ignorance ausi comme 
se je n eusse pas ces parolles en us il firent aporter le 
livre a lire que je lus entre soupirs et senglous et larmes 
si comme je poi apres je fu baillez aussi comme coupables 
et convaincuz a l abbe de saint maart qui la 
estoit present et fu trays a son cloistre aussi comme a 
une prison et tantost est failliz li consillez 
dieu qui est juge droicturiers par com grant de 
couraige par com grant amertume de pensee je desvez 
te reprenoie je forsenez t acusoie et recordoye souvant 
cele complainte de mon seigneur saint antoynne 
certez de grant doulour je estoie esboulis de com 
grant honte je estoie confonduz de com grant deseperance 
je estoie troublez ce poy je lors sentir mes ce 
puis je ore bien dire que je comparroye les grans doulours 
que je soustenoye ores a celles que j avoye jadiz 
souffertez a mon corps et cuidoye estre de touz les 
hommes le plus chetif je tenoye a petite cele traison 
au regart de ceste injure et de cest tort et plaingnoye 
trop plus le dommaige et l apeticement de ma renomme 
que de mon corps comme je fusse venuz a cele traison 
par aucune coupe et a ceste si aperte cruaute m eussent 
amené pure entencon et amour de nostre foy qui m avoient 
contraint a escripre comme tuit cil a qui par 
renommee fut portee ceste chose faite si cruelment et 
sans regart la reprissent et blamassent trop forment 
tuit cil qui present y avoient esté metoient le blasme et 
la coupe sur eulx et la metoient sur les autres en tele 
maniere que nostre envieus meismes desnioient que 
ceste chose eust esté faite par leur conseil et li legaz 
mesmes sur ce fait blasmoit et maudisoit l envie des 
francoys et tantost apres aucun jour puisque il se 
fu repentis comme il eust fait griest par un pou de 
temps a leur envie il me trait hors du moustier estrange 
et me renvoia au mien propre la ou je estoie aussi 
presque de ceus qui jadiz estoient si comme je ay 
dit cy devant comme il m eussent du tout soupeconneus 
pour laidure de leur vie et pour leur honteuse 
conversacion et me soustenissent a grant grief comme 
je les reprisse de leurs vicez adonquez apres pou de 
mois trespassez fortune leur offri achoison par quoy 
il se apparillassent de moy destruire chacun jour 
certain jour si comme je lisoie me vint 
une sentence de bede qui afferme en l exposicion 
des fais des apostolles que denises ariopagites fust 
miex evesque de chorite que d athainnes mout sembloit ceste chose 
contraire a ceulx qui se vantoyent que 
leur denises ariopagite le fait du quel recognoissoient 
que il fust evesque d athaines et comme je eusse 
ce trouvé je leur monstray aussi comme en jouant a 
aucun freres qui entour nous estoient c est a savoir 
par le tesmoing de bede que len metoit encontre nous 
il en furent moult desdaingneus et distrent que bedes 
avoit esté trop mentierres et truant et que il avoient 
houdoyn leur abbe pour plus vray tesmoing qui 
pour ce encercher ala par toute gresce et quand il eut 
la verite cogneue de ceste chose non fais que il escript 
de celui denise du tout ceste doubtance comme 
li ungs me demandast par grant engressete qui m est 
advis de cette descordance c est a savoir de bede et de 
houdouyn et je respondi que l auctorite bede me sembloit 
plus aggreable puisque toutes les escriptures des latins 
hantent l escripture de lui de ce furent il desveement 
embrassé et commencierent a crier que ore avoi ge apertement 
monstré que je les avoye toujours hais et despitez 
nostre mestier et que je faisoie tort et mesmement 
et a tout le royaume c est a savoir en lui tollant 
son honnour dont il se glorifie singulierement comme 
je devinasse que li ariopagitez eust esté leur patron mes 
je respondi que je ne l avoye oncquez deviné et que len 
ne devroit pas estre moult curieus savoir mon se il 
avroit esté li ariopagitez mesmes ou autres mes que il 
eust acquis envers dieu si grant coronne 
ilz coururent tantost a l abe et luy nuncierent ce 
qu il me avoient mis sus volentiers l oy li abbes et se 
esjoy d avoir aucune achoison par quoy il me destruisit 
que de tant comme il vivoit plus laidement que li 
autre de tant me redoubtoit il plus lors quant il ot 
assemblé son conseil et li frere furent assemblé il me 
menaca griefment et dist que il en iroit hastivement 
au roy pour ce qu il preist venjance de moy comme 
de celui qui lui toloit la gloire de son royaume et la 
coronne et commanda que je fusse bien gardez endementres 
jusques a tantque il me baillast au roy 
si me offroi ge certes a recevoir discipline reguliere se 
je l eusse forfait mes ce ne m i valoit riens lors redoubtoit 
trop par forment leurs felonnies du tout desesperees 
qui avoye eu longuement fortune contraire si comme 
se tout le monde fust conjuré encontre moy je par 
l accort d aucuns de noz freres qui eurent pitie de moy 
et par l aide d aucuns de noz disciplez m enfouy respotement 
par nuit et ving en la prochaine terre le conte 
thibaut de champaigne la je avoye demouré avant 
en une seule cil estoit aucun pou cogneus a moy et 
avoit grant pitie de mes mesaises que il avoit oyes la 
comancay a demorer ou castel de provins en une 
selle de moynes de troyes dont li prieur avoit esté 
mon famillier et mon privé et m avoit mout amé cil 
ot moult grant joye de mon avenement et me procuroit 
au plus amiablement qu il pooit 
ung jour avint que noz abbez vint en ce chastel au 
devant dit conte pour aucunes de ses besoignez quant 
je sceu ce je m en ving au conte et lui priay que 
il priast pour moy a nostre abbe que il me asossit et me 
donnast congie de vivre mon aage la ou je trouveroye 
lieu couvenable pour moy il et cil qui avec lui 
estoient distrent que il en avroient conseil et en respondroient 
au conte en ce jour avantqu il se departissent 
et quant ilz furent entrez au conseil il leur fu avis que 
je vouloie entrer en une autre abbaie et que ce seroit 
grant honte a la leur car il tenoient a tres grant gloire 
ce que je m estoie tourné a eulx en ma conversacion 
aussi comme se je eusse toutes autres abbayes en despit 
et disoient que tres grant reprouche leur en vendroit 
se je les avoye retez et guerpiz et alasse aux autres 
dont n oirent onquez sur ce ne moy ne le conte en 
nule maniere ains me menassent tantost se je ne 
retourne hastivement que ilz me escoumenieroient et 
deffendirent en toutes manieres a celui prieur a qui je 
estoie venuz a refuge que il ne me tenist des ore en avant 
se il ne vouloit etre parsonnier de leur escoumeniement 
quant nous oismes ce cil prieur et moy feumes 
moult engoisseus et s en parti li abbez en la perseverence 
de ceste durte et fut mort apres pou de jours et 
comme ung autre fust apres en lieu de lui je assemblay 
lui e l evesque que il me octroiast ce que j avoye 
requis a celuy qui avoit esté abbes devant lui et 
comme il ne s acordast pas premierement a ce puis 
par l aide d aucun de noz amis le requis sur ce le roy 
et son conseil si que je empetray ce que je vouloie 
car estiene qui lors estoit penitencier le roy appella 
a une part l abbe e ses familiers et leur demanda pour 
quoy ilz ne me vouloient recevoir maugre mien dont il 
pourroient legierement encourre esclande et nul proufit 
avoir comme ma vie et la leur ne se puissent accorder 
ensamble en nule maniere or savoi ge bien que la 
sentence dou conseil le roy estoit en ce que de tant 
comme celle abbaye seroit mains reguliere et mains 
religieuse de tant seroit ce plus en la subjeccion du roy 
et plus proufitable comme aus gaings temporelx dont 
j ay creu a poursuivre trop legierement l acourt du roy 
et des siens et ainssi fut fait mes pour ce que nostre 
moustier ne perdist sa gloire que il avoit de moy il me 
octroyerent que je m en alasse en quelcunquez lieu que 
je voudroye desert ou solitaire mesque je ne me 
meisse en nulle abbaye ce fut accordé et confermé 
d une part et d autre en la presence du roy et des siens 
adonquez m en alay en ung lieu solitude c est a dire 
en ung desert que je avoye cogneu avant ou bourc de troyes 
et la me donna len terre o me fis de roches 
et de chaume une oratoire ou nom de sainte 
trinite par l accort de l evesque du lieu illec je resposay 
avec ung nostre clerc pour vrayment chanter a 
nostre seigneur celle parolle c est a dire cecy je me suy 
esloingnez en fuiant et ay demouré en lieu desert comme li 
escolier eussent ceste chose sceue et cogneue il comencierent 
a acourre de toutes pars et la leissierent citez 
et chastiaux et vindrent habiter ou desert et en lieu 
de largens mesons faisoient petiz tabernacles et pour 
delicieuses viandes mengoient herbes champestres et 
gros pains pour moles coustes achetoient chaumes 
et estrain et pour tables dressoient motes herbeuses si 
que tu croyes vrayment qu i resemblassent et ensuivissent 
iceulx primorains philosophes dont jeriaume 
fait mencion par ces parolles par les 
cinq sens aussi comme par cinq fenestres a l entree des 
vices a l ame la mestre tours de la pensee ne puet 
estre prise se li os des anemis n entre es portes se 
aucuns se delite en escript de champions ou 
en mouvablete de jangleeurs ou en fourmes de femes 
ou en resplendissement de pierres precieuses ou de 
robes ou d aucunes des autres teles delitables choses la 
franchise de l ame est prinse par les fenestres des yex 
et est aemplie cele parolle par nos fenestres et 
quant ces choses sont entrees par ces portes en la tour 
de nostre pensee aussi comme ung par de parturbacon 
ou est la franchise de l ame ou est sa force ou 
est la pensee de dieu mesmement comme li atouchement 
prengne a soy neis trespassez et contreigne 
l ame a piteusement souffrir la remembrance des vices 
et en quelque maniere comparer ce que elle ne fait 
pas mains philosophes doncquez esmeuz par ces 
raisons lessierent les hautesses des citez et les jardins 
d entour ou estoient champ arousable et arbres feullis 
et chans de oyseaux mirouers de fontaynes ruissiaus 
gondrillans et mains alegemens de yex et d oreilles 
pour ce que par l outraige de habandonnemens des 
delices la force de l ame ne s amoloiast et que sa chaaste 
n en fust corrumpue ne se n est pas merveilles car 
chose sans proufit est veoir souvant les choses par quoy 
tu soies aucunes foiz prins et mectre toy a l espreuvement 
des choses dont tu fais a envis abstinence car 
neis li desciple pitagoras eschevoient le hanter des 
choses et avoient acoustumé et lieus solitaires es 
desers mais platon mesmes comme il fut riches et 
dyogenes le defoulast o ses piez emboués pour ce que 
il peust entendre a philosophie il eslut 
c est une ville loing de la cite qui n estoit pas seulement 
deserte mes enferme pour ce que li hastif assaut de 
luxure feussent froissié par la cure et par la constance 
de maladies et que si desciple ne sentissent nul autre 
delit forsque de ces choses que il apreissent tele vie 
menerent si comme len dit li filz des prophetes qui 
ensuivirent helisee des quelz jeriaume mesmes escript 
aussi comme des moinnes de icellui temps le moine 
entre les autres chose en ceste maniere 
li filz des prophetes que nous lisons moyne ou viez 
testament edifioient a eulz cassiaus pres du fleuve jourdain 
et lessoient les tourbes et les citez et vivoient de 
boulies et d erbes champestres telz cassiaus edifioient 
illec a eulz nostre deciple sur le fleuve durtain et sembloient 
plus estre hermites que escoliers 
mes de tant comme il avoit illec plus grant habundance 
d escolliers de tant comme ilz soustenoient plus 
dure vie en nostre doctrine de tant cuidoient mi anemi 
que ce me tournast a gloire et a eulx honte que 
comme il eussent entour moy toutes les choses que 
il pooient dolent estoient de ce que toutes ces choses 
tornoient a moy em bien en cele maniere selont la 
parolle jeriaume je m estoie eslongiez des citez du 
marchie et des tourbes et si m a envie trové et ainsi 
comme dist quintiriliens envie treuve cil qui se 
repont car ilz se complaignoient entr eulx et disoient 
en gemissant veez que tout li mondes est alez apres 
lui nous n avons rien proufité en lui suivre ains 
les avons fait plus glorieux nous nous estudiasmes 
estaindre son nom mes nous l avons plus alumé vez 
ci que li escolier ont es citez toutes les choses qui 
mestier leur ont et il despissent les delicez des citez et si 
queurent a la mesaise du desert et se font chetif de leur 
gre et lors certes la povrete ou je estoie si tres grant 
que je ne pooie souffrir me contrainst especialment a 
tenir escolles comme je ne peusse fouir et eusse honte 
du demander adonc m en retournay a l art que je 
savoye et en lieu des traitemens de mains me mis a 
l office de la langue lors m i aparailloient mi escolier 
de leur gre en touz mes estouvoirs en viandes en 
robes en coustemens de chans en despens de maconnerie 
pour ce que nule cure d ostel ne me retardast de 
mon estude et comme nostre habitacle ne poist pas 
prendre la compaignie des escolliers qui n estoit pas 
petite i l eslargirent par necessite et le maconnerent de 
pierres et de fust et li firent meilleur et comme il 
fust fondez en l onnour de la sainte trinite et dediez 
toutes fois par ce je fuitis et ja desesperés m estoie 
illec aucun pou resposés par la grace du confort de dieu 
je me nommay paracliz de quoy maint se merveillerent 
moult quant il oirent et plusseurs me repreistrent trop 
forment 
et disoient que nulle eglise ne devoit pas estre assenee 
especialement au saint esperit plus que a dieu le pere 
ou a son filz ou a toute la trinite ensemble selont la 
costume ancienne et a ceste reprinse et a ce chalengement 
les amena moult ceste erreur ne ce ne fu 
pas merveille que il creoient que entre paradiz et 
esperit paradiz n eust point de difference entre la trinite 
mesmes et chacune personne en la trinite si comme 
elle est appellee a droit paradiz c est a dire 
confortierres selont la parolle de l apostre qui dist benois 
diex et peres de nostre sire jhesu crist pere de misericorde 
et diex de touz confors qui nous conforte en 
noz tribulacions et si comme verite dist et autre 
paradiz vous donra et quele chose neis empesche 
comme toute eglise soit consacree ou nom du pere et 
du filz et du saint esperit et nulle possession diverse 
soit entre eulx que la maison nostre seigneur ne soit 
aussi donnee au pere ou au saint esperit comme au 
filz qui oseroit rere ou effacier du front de l uis le 
nom o le title de celui qui est la maison ou comme 
li filz soit offers en sacrefice au pere et selont ce 
soient les oroisons adrecies au pere en la celebracion 
des messes et lui soit fais li sacrefices de l oiste pour 
quoy ne semblera il que li autiex soit mesmement a 
celui a qui est fait mesmement et la supplicacon et le 
sacrefice doit len donquez mielx dire et plus droitement 
que li autex que a celui qui est sacrefices que a 
celui en qui len sacrefie devroit len mielx dire que 
li autiex fust ou de la crois nostre seigneur ou du 
sepucre ou de saint michiel ou de jehan ou de pierre 
ou d aucun autre saint qui ne soit pas illec sacrefiez 
ne leur sacrifirie riens oroisons sacrifiables ne leur 
sont pas faites qui dira que li autres soit leur certes 
nuls ne doit dire ce ne ce n est merveilles entre les 
ydolatres neis c est a dire entre ceuls qui aoroient les 
ydoles et li autel ne li temple n estoient reclamés 
de par nul forsque de par ceulx a qui il entendoient 
faire le sacrefice ou le service mes aucun par aventure 
pourroit dire que len ne doit pas au pere dedier 
eglises autelx pour ce que encore n est il nul 
fait qui lor doint especial solempnite mes ceste reson 
toust a la trinite mesmes et ne le tost pas au saint 
esperit comme li saint esperit mesmes ait de son avenement 
propre solempnite de penthecouste aussi 
comme li filz a du sien avenement la feste de sa nativite 
car aussi comme li filz envoyés au monde gardat 
a soy propre solempnite aussi le fait a soy li saint 
esperit envoyez es disciplez a qui neis ce semble que 
temples doit estre donnez es escrips plus provablement 
que a nulle des autres personnes se nous entendons 
plus diligenment l auctorite de l apostre et l evre du 
saint esperit mesme car li apostre en escript especialement 
nul temple especial a nul des troys personnes 
fors au saint esperit car il ne dist pas aussi le 
temple du pere ou le temple du filz comme li temples 
du saint esperit soit escript en la premiere espitre 
aus chorintiens qui se aert a nostre seigneur il a 
ung esperit o lui et derechief ne savez vous pas 
que nos corps sont temples au saint esperit qui est en 
vous que vous de dieu et n estes pas vostres 
et qui est cil qui ne saiche que li sacrement des divins 
benefices qui sont fais en l eglise ne soient pas donnez 
es escrips especialement a l ommaige de la divine grace 
qui est entendue le saint esperit quel merveille 
nous feusmes regenerez de eaue et du saint esperit de 
baptesme et lors sommes nous premierement establi 
aussi comme temple especial de dieu et en la confirmacion 
aussi et baillee la grace du saint esperit en 
yy manieres des quelz le temps mesmes de dieu est 
aournez et dediez quel merveille est ce donquez se 
nous assenons temple corporel a cele personne a qui 
le don especialement espirituel ou de quelque 
personne est dite plus droitement l eglise que de cele 
de qui tuit li benefices qui amenistrez sont en l eglise 
especialement sont assenez et toutes voyes ne disons 
nous pas ces choses ainsi comme nous avons appellé 
nostre oratoire premierement paradiz que nous 
recognoissans que nous l avons donné ou assené a une 
personne ains le nommasmes ainsi pour celle cause que 
nous avons rendue cy dessus c est a savoir en la 
remembrance de nostre confort ja soit ce que nous 
l eussions fait en cele mesme maniere que len croit ce 
ne fut pas encontre reson ja soit ce que ce ne fust pas 
chose acoustumee 
si comme je me reposoye illec corporelment ma 
renommee aloit de grant maniere par tout le monde en 
retenant sa semblance de cele franchise des dont 
len appelle echo qui a moult de vois et neant de 
souffrance comme mi premier anemi peussant contre 
moy ou envieus par eulx il esmuirent contre 
ung nouvel apostoille en qui le monde se fioit moult et 
creoit dont li ungs se glorifioit d avoir vie 
des chanoynes reguliers et li autres de moynes cist 
courant par le monde empeeschant sans 
avoir honte de moy runger tant comme il pooient me 
feissent despisable par aucun temps a aucuns puissans 
hommes ecclesiastres et seculiers et semerent tant 
de mauvestiez que de ma que il destournerent 
de moy neis les meilleurs de noz amis et se aucuns 
feussent qui retenissent encore vers moy aucune chose 
de l ancienne amour si le celoient il en toutes manieres 
pour la paour des autres et par le tesmoing de dieu 
mesmes quant je savoye aucune assemblee de personnes 
ecclesiastres ou veoye en aucun lieu je creoie 
que ce fust a ma condempnacion et tantost attendre 
touz esbahiz aussi comme le cop de foudre sorvenue 
aussi comme se je fusse trais es concilles ou es 
signagogues et comme escoumeniez et mescreans et 
que je face comparaison de la puce au lion et du fromy 
a l olifant ne me poursuivoient pas par mains hayneus 
couraiges que li herege ensuivirent jadiz a athanaise 
et certes diex le scet je fu souvent cheu en si grant 
desesperance que je proposoie a lessier les terres des 
crestiens et aler aus sarrazins ou aus paiens et vivre 
illec en respos comme crestiens entre les anemis jhesu 
crist par aucune couvenance de treu et je creoye que 
de tant les avroi ge plus debonnaires comme il 
soupeconnassent par le blame qui m estoit mis sus que je 
fusse mains crestians et creussent que par ce peusse 
estre plus legierement enclinez a leur loy 
comme je feusse tourmentez sans cesser par tant de 
tribulacions et ce fust mes derreniers conseulx que 
je m enfouisse a jhesu crist vers les anemis de jhesu 
crist une achoison me vint par quoy je cuiday 
par aucun pou de temps eschever ces aguays 
si chey entre crestiens et moynes moult plus cruelx 
et pieurs que ne sont li paien car en la petite 
bretaigne en l eveschie de vennes estoit une abbaye de 
saint gildace de raines desconfortee de son abbe qui 
mors estoit et la me appellerent li frere par accordee 
eleccion avec l acourt du prince de la terre et ce 
empetrerent il legierement de nostre abbe et de noz 
freres et ainssi l envie de noz francoys me chassa en 
occident aussi comme l envie des romains chassa 
jeriaume en orient car dieu le scet je ne me feusse 
oncquez accordez a ceste chose fors pour ce que je 
eschevasse ces tormens que je soustenoye sans cesser 
si comme j ai dit la terre estoit estrange et je ne savoye 
pas le langaige du pais et la vie de ce moyne estoit 
laide et non mie dontable et tres cogneue presque de 
touz et la gent de cele terre estoit felonesse et desordenee 
aussi doncquez comme cil qui est espouentez 
quant il voit le glaive sur soy et trebuche soy mesmes 
et pour prolongner par un moment de temps une mort 
chiet en une autre mort aussi comme je essient 
d un peril en un autre et la me mis aus ondes de l abitacle 
et orrible mer comme la fin de cele terre ne 
me suffisit pas a passer oultre recitoye souvent en 
mes oroisons cele parolle je tiray a toy des 
fins de la terre endementresque mes cuers est engoisseus 
certes je croy ja que chacun scet comme 
grant engoisse tormentoit mon cuer par jour et par 
nuit icelle assemblee qui n estoit pas disciplinable des 
freres que j avoye emprins a gouverner comme je y 
pensasse aussi bien le peril de m ame comme de mon 
corps que je estoie certains que je m essaiasse a 
eulx contraindre a tenir la vie reguliere de leur 
profeccion que je ne porroye pas vivre entre eulx et se je ne 
le fesoie de tout mon cuer je en seroie dampnez en 
cele terre neis estoit ung oultrecuiderres tyrant qui 
avoit ja mise soubz soy icelle abbaye et par l achoison 
de la descordance de ce moustier qui avoit ramené en 
ses propres usaiges tous les voisins et appertenans 
a ce moustier et tomentoit les moynes par plusseurs 
requestes et par plus griez teutes que il ne feist aus 
juifs tributaires ly moynes me contraingnoient pour 
leurs estouvoirs de chacun jour comme ilz n eussent 
riens en commun que je leur amenistrasse ains soustenoient 
chacun d eulx de leurs bourses propres leurs 
meschines et leurs filz et leurs filles et s esjoyssoient 
dont je estoie de ce en grant engoisse et eulx mesmes 
embloient et emportoient quantqu ilz pooient pour 
ce que quant je fausisse a ceste amenistracion que je 
fusse contraint du tout au cesser de la discipline ou 
du tout departir moy du tout d illecques et comme toute la 
restrangerie de cele terre fust sans loy et sans discipline 
il n i avoit nul des hommes en qui je me peusse fier 
pour aide comme je me descordasse egaument de 
de touz dehors m appressoie continuelment cil tyrant 
et cil sergent dedans mes freres m aguatoient sans 
cesser si que ceste chose monstroit que cele parolle 
eust esté dite especialement contre moy batailles me 
sont dehors paours me sont dedens 
je regardoye et plaignoie comment je menoye vie 
sans proufit et chetivoye et comment je ennoye sans 
fere fruit ne a moyne ne a autres et comment j avoye 
avant proufitié aus clers et que je les avoye ore lessiez 
pour les moynes ne n avoient nul fruit ne ne es 
moynes et que je n avoye riens fet en touz mes commencemens 
ne en mes efforcemens si que de toutes 
choses me devroit ja estre reprouché celle parolle cist 
homs a commancié a faire maison et ne puet estre achevee 
je me desesperoye du tout quant je remembroye 
que chose que je feisse et regardoie quel chose je 
encourusse je tenoye ja mes premiers tristesces aussi 
comme nules et disoie a moy mesmes en gemissant 
je seuffre ces choses a bon droit c est a dire je ay 
lessié le paradiz c est a dire le conforteur et comme 
suy boutez en certain desconfort et couvoitans eschever 
menasses m en suy fouiz en certains perilz mes ce me 
tormentoit moult que je ne me pooie pourveoir si 
comme il couvenoit en nostre oratoire comment le 
service de nostre seigneur y fut celebré car la tres 
grant povrete du lieu suffisoit a paynne aus estouvoirs 
de ung seul homme mes le vray paradiz mesmes m en 
porta grant confort et vray qui moult estoie sur ce 
desconfortez et pourvit a ce propre oratoire si comme 
il devoit 
car il avint que nostre abbe de saint denis enquist 
en quelle maniere que ce fust aussi comme appartenant 
anciennement au droit de son moustier icelle 
devant dite abbaye d argentueil ou cele helouys nostre 
suer en jhesu crist que notre fame avoit receu habit 
de religion et chaca par force le couvent des nonnains 
dont cele nostre compaigne estoit prieuresse et comme 
elle fussent essillies et espandues en divers lieus je 
entendi que nostre sire m avoit offert achoison par quoy 
je meisse conseil en nostre oratoire adonc m en retournay 
et la fis venir au devant dit oratoire heloys avec 
aucunes autres seurs de celui mesme couvent qui a lui 
s accorderent et quant elles y furent venues je 
leur offry et donnay icelle oratoire avec toutes les 
appartenances et puis li apostoilles innocent second conferma 
par privilege a touz jours par l accort et par la 
priere de l evesque du lieu nostre donoison a eulx et 
a toutes leurs suers qui apres eulx vendront quant elles 
orent illec soustenue vie premierement souffroiteuse 
moult desconfortees par un pou de temps ly regars de 
la divine misericorde de nostre seigneur a qui elle 
servoit devostement les conforta en brief temps et 
monstra a elles vray paradiz et leur fist les pueples 
envers eulx habitans piteus et debonneres et sont si 
comme je cuit ce scet dieu plus moutepliez en ung 
an que en cent se je eusse illec demouré ne ce n est 
pas mervelle car de tant comme li seczez c est a dire 
la nature des femmes est plus enfermez de tant 
esmuet legierement leur povrete plus piteable les talens 
des hommes et est leur vertuz plus aggreable a dieu 
et aus hommes certes si grant grace donna nostre sires 
es oyes de toutes gens a icelle nostre seur qui gouvernoit 
toutes les autres que li evesque l amoient comme 
leur fille et li abbe comme leur seur li lay comme leur 
mere et se merveilloient tuit ensemble de sa religion 
et de son sens et en toutes chose la debonerete de 
pascience qui n avoit nul pareil que de tant comme 
elle se lessoit voir plus a tart pour ce que elle estoit enclose 
en sa selle entendi plus plainement aus saintes pansees 
et a oroisons de tant queroient cil qui souvent sont dehors 
plus ardanment la presence de lui et les amonestemens 
de sa parolle espirituelle 
maisque tuit leurs voisins me blamassent forment 
de ce que je ne metoie pas conseil en leur povrete tant 
comme je peusse et deusse comme se je peusse faire 
legierement au mains par nostre predicacion et par 
nostre sermon je commencay plus souvent a retourner 
a elles pour les secourre en aucune maniere ne en ce 
ne me failli pas le gondrillement d envie 
mes de ce que pure charite me destraignoit a faire la mauvestie 
acoustumee des medisans n avoit pas honte de moy 
accuser et disoient que je estoie encore tenus par 
quelque delit de charnel couvoitise par quoy je ne me 
pooie pas legierement de m ancienne amie de sa presence 
souffrir je recitoie souvent en moy mesmes cele 
complainte de saint jeriaume que il escript des fains 
amis et dist nule riens ne m est mis c est a dire 
ma nature et ce ne me fust ja mis sus forsque quant 
paule en jherosolime et derechief il dist 
ainsoisque je eusse cogneue la maison sainte paule 
li estude de toute la cite me looient je estoie recognus 
dignes d estre apostoilles presque de touz mes je 
scay que len vient au royaume des cieulx par bonne 
rennomee et par mauvaise c est a dire souffrir et 
comme je ramenasse a ma pensee detraction 
encontre si grant homme je en prenoye grant confort 
et disoie o se mi envieus trouvassent en moy si 
grant cause de soupecon par si grant detraccion me 
detraisissent il mes puisque la divine misericorde m a 
delivré de ceste soupecon puisque j ay perdu le poir 
de ceste laidure faite comment m en remaint la soupecon 
quelz cist blasmes derreniers qui n a point en 
soy de honte certes ceste chose oste si vers toutes 
gens la soupecon de cette laidure que tuit cil qui 
s estudioient plus diligenment a garder fames metoient 
escoillés avec eulx pour elles garder si comme la sainte 
histoire de hester le raconte et des autres pucelles que 
li roys aleureus avoit et lisons que si puissans escoillez 
de la royne candace estoit maistres et ordenierres 
de toutes les richesces a celuy convertir et baptizier 
fut li apostoilles phelippe envoyés de per l angele 
certes de tant comme ces homes estoient plus loing 
de ceste soupecon de tant avoient il plus acquis de 
dignite et de familiarite et de privete envers les fammes 
honteuses et honestes et contient le livre de l 
que comme cil tres grans philosophes 
entre les crestiens origenez entendi a la sainte doctrine 
des fames il mesmes des propres mains escoilla 
pour oster du tout ceste soupecon si cuidoye que la 
misericorde de dieu eust esté plus debonnaires en ceste 
chose a moy que a lui pour ce que len croit que cil fist 
seulement et dont il a mout esté blasmez ce que elle 
fist a moy par estrange couple pour fere moy franc 
et delivre a euvre semblable si que je peusse converser 
avec les femmes pour fere leur proufit sans soupecon 
et que de tant avoit esté ma paine maindre comme elle 
avoit esté plus vraye et soudayne car comme je 
feusse sourpris en dormant presque je ne sentoie point 
de paine quant il getoient leurs mains a moy mes par 
aventure je fu plus longuement tormentez lors par la 
detraction pour ce que je souffri leurs mains par la playe 
et fu plus tormentez de l apetisement de ma rennomee 
que de l amenuisement de mon corps si comme il 
est escript maindres est bon nons que maintes 
richesses et si comme saint augustins remembre en 
un sermon de la vie et des meurs qui se en sa 
conscience et despit sa renommee il est crueulx 
il mesmes dist dessus nous pourveons les biens si 
comme dist li apostres non pas seulement devant 
dieu mes neis devant les hommes pour nous suffire 
nostre conscience pour nous nostre renommee ne 
doit pas estre orde mes resplendissant en nous deux 
choses sont conscience et renommee conscience a toy 
renommee a ton voisin prochain mes l envie de ceulx 
que deist elle contre jhesu crist mesmes encontre ses 
membres comme prophetes et apostres ou contre les 
autres sains peres se elle fust en leur temps comme 
elle les veist enterins de corps a compaignons mesmement 
aus femmes par si privee conversacion dont 
saint augustin raconte ou livre de l euvre des moynes 
que les femmes s aherdoient si a nostre seigneur jhesu 
crist et a ses apostres compaignes sans dessevrer que 
elles aloient neis avec eulx a leurs sermons car pour ce dist il 
aloient avec eulx les loiaux fames riches et 
leur amenistroient de leurs biens que nul d eulx n eust 
souffrance des choses appartenans aus estouvoirs de 
ceste vie et quicunques ne cuident que li apostre 
l aient ainssi fet que fames de sainte conversacion ne 
allassent avecquez eulx en quelque lieu que ilz preschassent 
l euvangile et cognoissoient comment il 
fesoient et par l exemple de nostre seigneur mesmes 
que il est escript en l euvangile et apres il s en 
aloient par les cites et par les chastiaus en annoncant 
le regne dieu et avec luy et aucunes tormentees fames 
qui estoient des ors esperiz et des maladies ore 
si est marie qui est appellee magdaleine et 
jehanne la femme cuxe procureur herode et susanne 
et maintes autres qui amenistroient de 
leurs biens et li homs mesmes du sens de l estude dit 
nous regiehissons en toutes manieres que il ne lest 
ne a evesque a prestre a dyacre ne a soudiacre lessier 
sa propre femme par sa cure pour cause de religion 
que il ne li dont largement son vivre et sa vesteure 
mais nous ne disons pas que il gise avec lui charnelment 
et ainssi lisons nous que li saint apostre le firent 
car saint pol mesmes dist nous n avons pas poir 
de mener avec nous noz sereurs femmes si comme les 
freres nostre seigneur firent tu es foy car il ne 
dist pas ne aucuns n ont pas poir de embracier 
sereurs ne de mener femmes o 
nous c est a savoir pour ce que il feussent soustenu 
par elles de loier de leurs predicacions maisque toutes voyes 
mariaiges charneulx ne fust entre eulx des ore en avant 
certes cilz pharisiens mesmes qui dist a 
nostre seigneur se cil fust prophetes il sceut de 
quel maniere est ceste femme qui touche a lui car elle 
est pecherresse moult pooit prandre plus couvenable 
soupeson de pechie selont le jugement humain de 
nostre seigneur que de nous et cil qui veoient 
les prophetes herbergier communement avec les femmes 
veuves et qui veoient sa mere baillee en au jouvencel 
moult en pooient avoir plus pourveables soupecon 
et que eussent il neis dit cilz nostre detracteur 
nostre medissant se il veissent celui chetif moynes 
marques dont saint jeriaumes escript que il vivoit ave 
sa femme en une mesme maison a grant blasme le 
tenissent il mes quant si nobles mestres les vit moult 
les en loa et dist illec estoit ung viellart qui avoit 
non malques et estoit né de ce lieu mesmes et aussi 
estoit une vieille a l ostel a ce viellart enbodui estoient 
estudiens a religion et aloient en tel maniere au moustier 
que tu creusses que ce fust zacharies et helisabeth 
dont l euvangile fait mencion forsque jehan n estoit 
pas ou milieu a la parfin pour quoy se tiennent il 
de mesdire des sains peres que si comme nous avons 
veu et leu maintez foiz ont establi moustiers de saintes 
fames et les ont neis amenistrez par l exemple neis de 
ses diacres que li apostres furent ordeneurs pour eulx 
establiz et a la procuracion des femmes car tant 
a mestier li plus floibes de l aide du plus fort 
que li apostre establi le mari maistre a la femme aussi 
comme chief et en signe de ce commanda il que la 
femme eust touz jours le chief couvert dont je me 
merveil trop forment dont ces coustumes ont esté 
tenues si longuement es moustiers car aussi comme 
li abbe sont mi maistres aus hommes aussi sont les 
abbeesses aus femmes mises maistresses par la profession 
d une mesmes regle en quoy toutes voyes 
plusseurs choses sont contenues qui ne pevent en nule 
maniere estre acomplies ne par les abbeesses ne par les 
cloistrieres et en plusseurs lieus en troublant de leur 
naturel veons nous que les abbesses et les nonnains ont 
seigneurie sous les clers qui ont pueple a gouverner et 
de tant pevent elles plus legierement atraire au mauvais 
desirrier comme elles sont dames sus eulx et 
comme elles pevent sur eulx hanter cest tres grief 
fessel et cele servitude que cilz saturiens regarde qui dist 
il n est nulle chose plus grief a souffrir que riche 
femme 
quant je remembroie souvent en moy mesmes 
je avoie ordené pourveoir a ses seures et prandre garde 
de elles tant comme je eusse lesir et de tant comme 
elles me avoie en greigneur reverence et les secouroie 
plus a leurs besoings et comme je fusse ore plus en greigneur 
torment par la persecucion de mes filz que 
je n avoye jadiz esté par cele de mes freres je avoye 
ordené que je m en recourusse a ses sereurs de l ardeur 
de ceste tempeste aussi comme a ung port de pais 
et de repos et peusse ung pou illec reposer et m alaine 
repandre et que je qui ne queroie nul fruit es moynes 
en acqueisse toutes voyes aucun en elles et que ce me 
torneroit plus au salut de m ame de tant comme ce 
seroit plus proufitable et plus neccessaire a leurs enfermetez 
mes or me empeescha si li deables que je ne me 
trouve pas ou je me peusse reposer non neis ou vivre 
ains estoie par touz lieus dechassiez foliables et fuitis 
aussi comme caym li maudis car si comme j ay dit 
dessus batailles me tormentoient sans cesser par dedens et paours 
par dehors et si avoye neis batailles 
et paours ensemble par dedens et par dehors et moult 
m estoit trop perilleuse et plus espesse et plus se fortunoit 
encontre moy la persecucion de mes fils que de mes 
anemis car ceulx ai ge tous jours presens et soustieng 
chacun jour leurs agais se je m en is du cloistre je vois 
le peril de mon corps par la cruaute de mes anemis 
et se je demeure en cloistre je soustieng sans cesser 
les machinemens et les conseulx felons et deloialx de 
mes filz c est de mes nonnains qui me sont bailliees 
comme a leur abbe c est a dire comme a leur pere 
o quantes foiz essaierent il a moy destruire de venim 
si comme il fut fait a saint benoist aussi comme ce 
ceste cause mesmes par quoy ilz delaissent ses filz parvers 
me amonesta apertement faire ce mesmes par 
l exemple de si grant pere pour ce que je ne 
meisse encontre certain peril ou que je ne feusse trouvez fors 
temptierres de dieu plus que amierres mes occierres de 
moy mesmes et comme je me gardasse tant comme 
je peusse de ces aguais que len me faisoit chacun jour 
quant len me amenistroit a menger ou a boire ilz 
m esaierent a empoisonner ou sacrefice mesmes de l autel 
et mistrent neis venim en mon galice et neis comme 
un jour je fusse venu a nantes pour visiter le conte en 
sa maladie je me herbergay illec en la maison 
de mon chier frere charnel la ou ilz cuiderent que je me 
traississe mains arriere de cel agait s efforcerent il a moy 
occirre de venim par le sergent mesmes qui estoit venus 
en nostre compaignie lors avint par l ordenance de 
dieu si comme je n eusse cure de la viande que len 
lui avoit apparillee ung des freres moynes que je avoye 
amené avec moy usa par ignorance de cele viande et 
chay mort illec et li sergens qui avoit osé ce faire 
espoentez par le tesmoing de sa conscience et de la 
chose mesmes s enfouy c estoient li moyne au deable 
des lors doncques puisque leur felonnie fust descouverte 
a touz je commencay apertement a eschiver leur 
agais tant comme pooie et moy a soustraire de leur 
couvent en m abbaye et habiter en petites seules avec 
pou de compaignie et s il sentissent avantque je deusse 
trespasser par aucuns lieus il metoient au devant es 
voyes et es sentiers larrons corrompus par deniers pour 
moy occire endementresque je traveilloie en ces 
perils un jour m avint que je chey par aventure de 
mon cheval la main de nostre seigneur me bleca 
forment or valus pis car elle me froissa le chanolle de 
mon col moult me tormenta et affebloya ceste froisseure 
que ne fist la premiere plaie et a la parfin les 
escoumeniai ge pour leur revel qui ne pooit estre 
doubtez et en contrains aucuns de ceulx que je redoubtoie plus 
a ce que il promistrent communement par 
leurs foiz et par leurs sermens que il se departiroient 
du tout de l abbaye et que james ne me traveilleroient 
en nule maniere mes ilz communement et sans doubter 
honte corrumpirent et la foy donnee et les 
sermens faiz a la parfin furent ilz contraint a ce 
mesmes fiancer et jurer par l auctorite de l apostoille 
innocent qui pour ce y avoit envoyé un propre legat 
en la presence du conte et des evesques ne aussi encore ne 
ne cessierent il pas mais puisque li frere que 
je ay dit eurent esté geté hors de l abbaye je me retournay 
assez tost au couvent et me mis avec les autres freres 
que soupeconnoye mains mes les trouvay moult pires 
que et traiteurs encontre moy non pas de venim 
mes de glaive et a paine leur eschapeay ge par le conduit 
d un baron de la terre et en ce peril mesmes 
travaillai ge encors et esgarday chacun jour aussi 
comme le glaive apparant sous ma teste si que a paine 
peu je reperer a mes viandes si comme len dit de 
celui qui comme il tenist a tres grant beneurte la puissance 
et les richesses du tirant denise que il avoit 
aquises il regarda sous soy un glaive pendu a un fil 
repostement lors aprist que la beneurete ensuivist la 
puissance terriene et qui povre moyne ay 
esté fait abbe espreuve sans fausser moy mesmes 
car de tant comme je fu fait plus de tant fu ge plus 
chetis si que par l exemple de nous soit refrenee la 
couvoise de ceulx qui desirent de leur gre 
or vous suffise tres chiers et tres amez freres et tres 
familieres compains par divine conversacion que j ay 
escript en ton desconfort et au tort que len t a fait ces 
choses de l estoire de mes chetivetez es quelz je 
travaille des lors que je issy du berceul chacun jour 
pour ce que tu juges a petite ou a nule ta mesaise et a ta 
destresce au regart des moyes et que tu la portes en 
greigneur pascience de tant comme la voyes maindre 
et prandre tous jours en confort ce que nostre sire dist 
a ses membres des membres au deable se il 
poursuivent il vous poursuivront se li mondes 
het sachiez il m a hay avant se vous eussiez esté du 
monde li mondes amast ce qui sien estoit et dist li 
apostres cil qui veulent bien vivre a jhesu crist 
souffreront persecucion et ailleurs dit il je ne 
quier pas plaire aus hommes se je pleuse encore aus 
hommes je ne feusse pas sergent de jhesu crist et 
david dist confonduz soit cil qui plaissent aus homes 
pour ce que dieu les a en despit ces choses entendoit 
diligenment saint jeriaume de qui je regart que je suy 
sers et hoirs de blasme de detraccion et escript a 
nepoien et dit se je pleusse encore aus hommes se 
dist li apostre je ne feusse pas sergent jhesu crist 
je laisse a plaire aus hommes et suy fait sergent de 
jhesu crist il a aselle des amis fains je rens 
graces a mon cuer je soie dignes que li mondes m ait 
hay et il mesmes dit a moyne helyodore tu erres 
se tu cuides james que crestiens ne seuffrent persecucion 
nostre adversaire avironne comme lyons braians 
querant que il puisse demourer et cuides pais il se 
siet es agais avec les riches es leuz respos 
nous donquez enhardiz par ces enseignemens et par 
ces exemples devons souffrir plus seurement ces 
choses de tant comme elles nous viainent au plus grant 
tort car se elles ne nous valent a merite au mains ne 
doutons pas que elles ne nous proufitent en 
aucun espurgement et pour ce que toutes choses sont 
faites par l ordenance de dieu en ce au mains se doit 
conforter chacun loial homme car la souveraine bonte 
de dieu ne lesse nule chose estre faite desordeneement 
et se toutes les choses qui sont faites mauvaisement il les 
determine a tres bonne fin dont len dit a droit de 
toutes choses c est a dire ta volente 
soit faite a la parfin com bien grant confort est il a 
ceulx qui dieu ayment de l auctorite de l apostre 
il dit nous savons que ceulx qui dieu ayment 
toutes choses leur oeuvrent en bien et ce entendés 
diligenment li tres saige des saiges quant il disoit en 
proverbes nule chose qui avieigne a homme droiturier 
ne le courroucera ja dont il demonstre appertement 
que cilz se deportent de justice qui pour quelcunquez 
grief avieigne se courroucent il scevent qui leur 
sont faites les choses par la pourveance de dieu et se 
metent plus dessus leur propre volente de dieu et 
sont contraire par desirriers repos a leur parolles quant 
ilz dient c est a dire dieu ta 
volente soit faite e mettent leur propre volente 
devant la volente de dieu 
