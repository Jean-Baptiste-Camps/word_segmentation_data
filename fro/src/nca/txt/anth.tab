mes sire sainz anthoines fu nez d 
egypte si ot un mult haut home 
a pere et mult haute dame a mere et de 
grant religion plainne si fu 
gardez et norriz par si grant amor et 
par si grant diligence et 
par tel cure qu il ne quenoissoit 
nule rien se son pere non et 
sa mere et la maisnie de sa maison 
et quant i fu enfes unques ne fu 
ensiniez ne apris ensemble 
autres anfanz de fables que l escriture 
contoient que li poete 
avoient fait et c on lisoit es 
escoles mes il qui estoit 
ententis a totes bones huevres 
demoroit toz tens et arestoit 
en maison sanz faire nule folie ne nule 
mauvaise anfance et mult 
souvent aloit a l igliese ensemble 
son pere et sa mere ne ne 
sivoit unques les anfanz qui 
estoient de son aage de faire 
anfances mes les choses c on li 
conseilloit en sainte iglise qui 
au salu de l emme estoient et au 
profit des commandemenz 
gardoit il et retenoit en son 
cuer et ert mult humilianz 
et obedianz a son pere et a sa mere 
ne unques n ennoia 
a cels qui ensemble lui estoient 
si con li plussor enfant 
suelent faire qui sunt nouri 
docement et soef n onques 
ne demanda nulles viandes si non 
celes qui apareillies li furent 
ne ne requeroit autre chose que ce 
c on li donnoit et 
ce li sofisoit moult bien 
quant saint anthoine ot yy anz ou yy 
si li furent morz pere 
et mere et remest ensemble lui tant 
suelement une soe petite 
suer si prist la cure de sa maison et 
de sa maisnie et de sa 
seror et mult honestement un jor avint 
li sainz enfes aloit 
a l igliese apres ce que son pere et sa 
mere avoient esté morz 
et si n erent mie yy mois pasez 
adonsqu il avoient esté 
mis en terre si com il aloit tote la 
voie il se prist a 
porpenser comment li apostre 
avoient laissié lor richeses por 
ensivir 
nostre seignor et li plusor apres en 
avoient tot vendu 
quanqu il avoient et mis au piez des 
apostres por departir et doner 
au povres et si prist a penser que lor 
esperance ert mult 
grant et bone por avoir la 
gloire des ciels dementiersqu 
il pensoit ce si entra en l 
iglise dont avint si com len 
lisoit 
l evangile ou il ert escrit ce que 
nostre seignor dist au riche 
home ' se tu viels estre parfaiz 
vent quanque tu as si 
depar au povres et si m 
ensui tu enn auras 
grant tresor el ciel " et quant li enfes 
l entendi bien et quant 
il ot oi il retint en sa memoire ausi 
com de par de et ausi 
con cele escriture fust por lui 
racontee et si traist a lui lo 
commandement de nostre seignor et apres 
lo servise se parti 
maintenant do mostier si vint en sa 
maison et departi et dona 
a ses voisins et dona yy boniers de 
bone terre qu il avoit por 
ce qu il n en chaist en aucune moleste 
ne aucuns maus n en venist 
ne a lui n a sa seror par aventure et 
totes les autres choses 
qu il avoit si com de moble 
vendi il s en asembla mult 
grant 
avoir qu il departi et dona au 
povres mes neporquant en 
retint il un poi avec sa seror por ce 
qu ele estoit 
fenme et de plus foible nature car 
fenme ne se puet mie en 
tel meniere deduire ne maintenir com 
fait li hom c estoit 
la pensee do jovencel 
apres ce qu i ot ce doné et departi 
et doné mult grant avoir au 
povres por l amor nostre seignor il 
rala a l iglise 
por ses oraisons faire si com il 
avoit acostumé et por oir la 
servise donc entendi les paroles 
nostre seignor qu il dist en 
l evangile ce est a dire ' ne 
pensez mie a la chose de 
l " adont se departi li sainz 
enfes do mostier si dona quanque 
li estoit unques remes au povres 
por les commandemenz nostre 
seignor acomplir et faire dont il ne 
voloit issir en nulle meniere 
il commanda sa seror et mist avec 
bones damoiseles qui virges 
estoient et si lor proia et 
dist que elles ennorassent et 
doctrinassent selonc lor vies par 
bons essemples lors s en departi 
sainz anthoines li bons jovenciaus et 
traist se ensus de toz cels 
qui lo conoissoient ne puis a sa 
maison ne repaira si commenca 
a mener mult aspre vie et mult sainte 
si com vos orrez avant 
retraire si li oirs ne vos ennuie 
adonc n estoient mie 
iglises ne habitacions de sainz homes 
si espessement com elles 
furent puis ne nul ne menoit 
adont en cele contree vie d ermite 
mes quiconques voloit adont servir 
nostre seignor ententivement 
si se metoit adonc fors de la vile 
dont il hert et la manoit 
et arestoit ausi com li reclus 
font ore 
sainz anthoines qui s en aloit por 
mener vie sollitaire trova 
un ancien hom qui des s anfance s i 
ert traiz ensus de humaine 
compaignie quant sainz anthoines lo 
vit si li plot sa vie et si 
se pensa qu en maniere se 
porroit il bien demaner et encore 
mielz se il pooit et autre envie n 
avoit il en lui ne n ot unques 
que de s entente metre au mielz 
faire illuec habita il premiers 
ioste l abitacle de celui por maner 
sainte vie sanz compaignie 
dont commenca li sainz enfes par 
tot a enquerre les sainz homes 
qui saintement vivoient por voier 
la meniere comment il se 
maintenoient ce faisoit il ausi 
com li tres sages lions qui par tot 
quiert sa pature et sa viande ne ne 
repairoit unques truqu atantqu 
il l avoit trovee ausi ne voloit 
li bons jovenciax a son habitacle 
tresqu atantqu il auroit trové 
les sainz homes qu il aloit querre 
et si 
seroit enbeuz et doctrinez de lor 
saintes dotrines et de lor 
bones paroles et adont s en 
repairoit il a son habitacle ariere 
ausi comme li ez fait quant li 
ez s est bien chargié de 
miel et de cire a ce avoit il 
confermé son corage si qu il ne li 
sovenoit des richesces son pere ne 
sa mere ne ne li chaloit de 
parent ne de proisme por avoir solaz 
ne confortement 
il se ravalloit de l uevre de ses 
mains por ce qu il avoit 
oie l escriture qui dist c est a 
dire qui non labore 
non manjust mie il ert assiduement 
en oroisons quar il 
avoit oi et apris qu on doit 
nostre seignor proier toz jors 
merci sans cesser il retenoit si tot 
le conmandement de l 
escriture par son bon corage qu il lo 
faisoit et aemplisoit 
et sa bone memoire valoit autant 
comme s il eust devant 
lui toz les bons livres 
ainsi commenca a mener sainz 
anthoines si sainte vie que tuit li 
frere qui nostre seignor sevoient l 
amoient par bon cor et avoit 
lor 
graices et li moine qui estoient 
si voisin et qui prochain 
estoient de son habitacle lo 
clamoient saint hom autant com se ce 
fust 
lor filz ou lor pere quar el iovencel 
avoit pacience et docours 
et charitez et benignitez et 
misericorde et toz ces biens 
pensoit 
il a emplir et a faire a ce que sainz 
anthoines avoit commencié a 
mener 
si sainte vie li diables qui toz les 
preus het fu mult 
dolenz de ce qu il veoit 
croistre si granz vertuz el jovencel 
si se pensa qu aysi n iroit mie 
la chose enz lo decevroit par 
ses besdies et par ses males aventures 
donc lo commenca a tempter 
en ceste meniere il li metoit devant 
en sa pensee et en sa memoire 
les granz richoises et les granz 
posessions qu il avoit laissies et 
sa seror 
qui sanz pere et sanz mere estoit or 
femne remese et desconseillie et de 
la hautesce et de la lignie et de l 
enmor des choses terriennes 
et de la gloire de cest siecle et les 
bons boivres et 
les bones viandes et toz les autres 
deliz et les autres dolcours 
de ceste vie apres ce li rementoit 
devant que grief chose avoit 
entreprisse a faire et grant travail et 
grant paine selonc la fragilite 
de son cors et li tens estoit lons 
a venir encoisqu il eust 
ceste huevre consonmee amplie de vertu 
parfaite en ceste maniere 
le li ennemis plusors foiz mes li 
bons jovenciaus estoit encontre 
ces temptations et encontre ces pensees 
par son ferm corage 
et si les sormontoit totes par 
saintes oroisons et par saintes 
huevres quant ce vit li deables si 
fut mult dolenz si 
recommenca 
a asaillir le jovencel de toz ses engins 
il s aparoit par nuit 
a lui e a vision ausi comme une belle 
damoisele por lui en tel 
maniere decoivre et par jor l 
asailloit il a veue qu il 
sembloit 
que sainz anthoines se combatist a lui 
si com il faisoit 
car li enemis s esforcoit de metre 
el saint home les 
ordes pensees et si se penoit de 
les fors giter par asidues 
oroisons ensi l asailloit li deable 
en totes les manieres qu il pooit 
ne savoit et li bons jovenciaus qui 
cremoit les tormenz et les 
flammes do feu parmenable sormontoit 
toz ses engins par ses saintes 
jeunes et nostre sires aidoit si 
son contre lo deable et donoit 
si grant force que li sainz hom 
pooit bien dire ' je ne 
contrestois mie a l enemi par moi ne 
par foie mes par la force de dieu 
qui en aie m est " 
quant li deable vit a la parfin qu 
il ne porroit sainz xm vaintre 
ne oster fors de la bone pensee par 
chose 
qu il seust faire ne par lui 
tresmuer en belle damoisele ne par yy 
autres choses et menieres dont il l 
avoit essaié a descoivre si 
fut mulz dolanz et tristes 
si s aparut a saint anthoines 
teus com il devoit estre ausi 
com uns enferms noirs 
laiz et hideus si se laissa 
chair a ses piez si commenca a 
parler a voiz humaine et tot en 
plorant a dire 
' je ai mult de genz soduiz et 
deceuz mes or sui je par toi 
sormontez ausi con j esté par 
mainz hautres sainz homes " 
quant senz anthoines vit l enemi 
de tel forme si noir et si lait 
si li demanda qui il estoit qui 
parloit a lui en tel meniere 
li deables respondi et si dist ' je 
sui apelez esperiz de 
fornication par mon et droit non je 
sui cil qui mainz homes 
ai fait repairier a lor granz 
pechiez quant il se voloient 
retraire et retenir de bien faire par 
mes temptacions je sui cil 
qui t ai tempté et essaié por 
decevoir mes je ne te puis 
vaintre " quant sainz anthoines oi 
ensi parler lo deable il rendi 
graces a nostre jesu crist et fu mult 
plus que devant confermez en 
saintes huevres et plus hardi envers 
lo deable 
si li dist ' mult ies laiz et 
ydos et ententis a mal 
faire por ce te doit len bien 
despire quar en ta chiere n en ta 
semblance ne puet len esgarder ne 
atendre se malaventure non de 
tote chose et sachiez bien que je n 
ai cure de toi ne de tes 
ovres " et commenca sainz anthoines 
a dire cest vers do sautier 
en regardant vers lo ciel c est a 
dire nostre sire est 
adierres a moi et je m esleescerai 
sor mes ennemis dementiersque 
li sainz hom disoit cest vers de 
bon cuer s esvanui le 
deable devant lui si qu il n o vit 
mie ce fu la premiere 
victorie que sainz anthoines ot 
contre l ennemi quar bien sachiez 
que li ennemi ne lo laissa mie 
atant ne n ot encore mie perdue 
sa force ne ses males aventures ainz se 
commenca a porpenser 
en quel maniere il lo porroit faire 
trabuchier de la tres haute voie 
que li sainz hom avoit commencie si 
commenca novelles ars et 
novelles malaventures a porpenser si con 
cil qui a autre chose n 
avoit s entente ne sa cure 
li sainz hom qui sages estoit 
des escritures savoit bien que li 
deables voloit en plus de yy 
manieres ceus qui de bien faire se 
penoient si se regardoit por ce 
et travailloit son cors plus 
et plus por ce qu il ne fust vaincus 
en alcune meniere et si avoit 
atorné do tot en tot son corage a 
bien faire si que cil qui lo 
veoient se merveilloient comment 
en si jone home pooit avoir 
si parfaite astinence quar il ert de 
tel meniere que par la volente 
qui en lui estoit de nostre seignor 
servir qu il ne li sembloit 
mie grevance de penance soffrir tant 
fust aspre ne gravase 
sovent estoit en oroisons ne 
menjoie chacun jor qu une foiz 
et celi estoit quant li solauz 
ert esconsez en la vesprees 
dont menjoit pain et sel tant 
solement et de tel viande avoit il 
meesmement grant astinence quar il en 
menjoit mie a otraige et 
bevoit petit d aigue quar il ne 
voloit mie que point i eust 
desmesure de char de vin me puis je 
bien taire qu il n en 
gostoit quar adonc en cel tempore ne 
gostoient li sainz home ne li 
moine qui voloient mener solitaire 
vie por l enmor nostre seignor 
quant sainz anthoines se voloit 
cochier il n avoit mie lit de 
moles coltes ne dras de lin ne de soie 
encois se covroit soz une 
nate tant solement mesque tant i 
avoit d amende qu apres sa char 
avoit 
une haire mult aspre et mult dure 
et a la foie quant ce 
li sembloit trop mols si se 
cochoit sor la terre tote nue 
quar il ne voloit mie par les aises 
de cest siecle qui tost sunt 
alees aquerre la dolor et la tristesse 
del fue parmenable 
en tel meniere se deduisoit sainz 
anthoines et si se pensoit 
que qui nostre seignor voloit servir 
ensi com il avoit entrepris qu 
il devoit prendre exemple a elye le 
prophete qui premerainement l 
avoit demanee tele dont se 
departi il de la o il estoit 
arestez 
si ala en un leu solitaire qui de la 
vile ert pres ou il avoit 
une celleite si se mist dedens por 
arester et manda a un son cosin 
qui en la vile menoit qu il li 
aportast viande tele com il 
avoit 
acostumee a mengier por sostenir son 
cors et sa vie et il si fist et 
quant il li avoit aportee il s en 
partoit et sainz anthoines 
demoroit toz seus en son 
habitacle quant ce vit li deables 
si en fu mult dolanz quar il 
cremi que maint autre 
ne preissent a lui essemple de mener 
tel vie sollitaire tantqu 
il alassent abiter en l ermitage 
dont prist li ennemis de ses 
compaignons ensemble lui si bati 
tant sainz anthoines qu i lo 
conbrisa tot et fist plusors 
plaies por ce qu i li cuida tolir 
l aler et la parole et saint anthoine 
meesme lo reconta apres 
et dist que les plaies furent si 
granz et si cruoses 
qu eles trespasserent les dolors et 
les tormens de cest monde 
mes la haute misericorde de dieu qui 
unques ne faut au suens 
garda lou saint home que li ennemis 
ne li toli mie la vie 
quant vint l autre jor apres le frere 
qui li soloit aporter la 
viande revint si trova l uis 
brisié de l abitacle et saint 
anthoine 
gisant ausi comme mort tot estendu a 
la terre lors lo prist a son 
col si l emporta a sa maison a la 
vile quant ce sorent 
si voisin et si parent si 
acorurent de totes parz et 
conmencerent 
grant duel a faire por lo saint home 
ensi furent tresqu atantque 
la meenuit pres fut trespasee dont 
furent si agrevé de dolor et 
de l aste que tuit s endormorirent 
lor revint li esperiz en 
saint anthoines si sopira et 
leva son chief amont a mult grant 
painne et quant il vit que tuit 
dormoient fors celui qui l 
avoit aporté il lo cena que 
venist a lui et cil i vint si li 
proia qu il lo reportast a son 
habitacle et n esveillast nul 
de cels qui la dedenz dormoient 
cil ne li vost contredire 
ainz lo reporta la ou il l 
avoit pris 
ainsi redemora sainz anthoines 
toz seul si com il l avoit 
a costume li sainz hom ne pooit 
estre droiz por les plaies 
qui totes erent novelles ainz 
li covenoit tot en 
gisant faire a nostre seignor ses 
oroisons et ses proieres 
et quant il avoit oré et proié 
si criot a aute voiz diables 
et disoit ' je sui anthoines 
je ne me mie por vos batailles 
ne por les dolors que tu m as faites 
soffrir et traire 
ne ja tant d anui ne sauras faire 
que tu me puisses partir ne 
desevrer de l enmor nostre seignor ihesu 
crist ne de sa charitez " 
si con il disoit ce li enemis se 
mervilloit mult des biens 
qui el saint home estoient ne 
comment il avoit osé repairier 
el 
leu ou il avoit esté si sormontez 
dont se commenca li ennemis par sa 
desverie toz a depecier si refist 
venir ses menistres devant lui si lor 
dist ' dont ne viez vos 
que je ne puis sormonter par 
fornicacion ne par dolor de cors 
anthoines ainz nos laidenge encore 
prenez totes vos 
armes et si l alons asaillir plus 
aigrement il doit bien 
sentir et si les sente ceus qu il 
apelle et esmuet 
en ire " 
ce dist il et li autre l 
otroierent tuit ensemble lors 
i ot grant noisse et grant temulte si s 
en vindrent a l abitacle 
saint anthoine lors se tresmurent en 
diverses manieres de bestes de 
serpenz si raemplirent le leu et les 
paroiz derompirent par 
fantosme il estoient tresmué en 
lions et en tors et en lous 
et en serpenz et en escorpions en ours 
et en liparz de cruoses 
menieres et chacuns fremisoit 
selonc sa nature vers saint 
anthoine et ne le laisseient pas por 
ce a corre sore tuit 
avoient crueuses semblances et dures 
et orribles 
sainz anthoines estoit par eus 
durement tormentez et gries painnes 
mes sa pensee duroit ades bone 
et veraie et saine 
et ja fu ce qu il gemist et plainsist 
por les plaies qui el cors 
li estoient faites il avoit si 
parfaiz sens qu il degaboit les 
deables et si disoit ' se vos 
volez nule chose et se nostre sire 
vos a sor moi donee poeste je 
sui toz prest 
venez si me devorez et se vos ne 
le poez faire 
por que vos efforciez vos donc de 
vaine chose et por noiant lo 
faites li signes de la sainte 
croiz et la foi que j ai 
a nostre seignor est li murs par 
quoi je ne vos cieng " 
dont fremisoient li ennemi et 
estraignoient lor denz envers 
lo saint home mes neiant ne valoit 
la force ne lor corage 
quar nostre sire jesu crist n 
oblia mie son serf qui por lui 
soffroit ces dolors et ces paines 
ainz li fu bon aidierres 
sainz anthoines leva contremont ses 
iauz si vit une grant 
clarte a lui descendre parmi lo feste 
de son habitacle cele clarte 
estoit ausi com uns rais de soloil 
et si tost com ele fu la 
dedenz descendue si s enfuirent si 
trestuit li diable qu onques 
n i osa remanoir n onque puis n i 
aparurent et li sainz hom fu ausi 
maintenant gariz de ses dolors et de ses 
plaies et son habitacle 
qui avoit esté depeciez fu 
refaiz en meisme l ore et dont sot 
bien 
saint anthoine que nostre sire li 
estoit en presence si commenca 
a sopirer de parfont cuer et apres 
pris a parler a la lumiere qui 
li estoit aparue si dist ' et ou 
estoies tu biaus sire jesu crist 
qui ne me venis " une voiz respondi 
et dist ' anthoines g estoie 
ci presenz mes je te regardoie 
por ce que je voloie oir et 
voier ton estrif et ta bataille et por 
ce que j ai veu que tu 
t ies bien maintenuz si fermement t 
aiderai je tot tens en toz 
les leus ou tu seras et si ferai 
de toi mencion par tot lo siecle " 
quant sainz anthoines oi ce il se 
leva si rendi graices 
a nostre seignor et loenges et si 
senti bien et sot que la force 
li estoit plus creue qu ele ne li 
fust amenuisie devant quant il 
l avoit perdue 
adont estoit sainz enthoines en l 
aage de yy ans dont s esmuet 
si s en ala au vel hom qu il 
avoit premierement trové si li 
preia 
et dist qu il s en alassent el 
deserz abiter ensemble 
et li vielz home respondi qu il 
estoit de trop grant aage si ne 
porroit mie soffrir les paines del 
novel leu quar trop ert feibles 
sainz anthoines se parti de lui si 
s en ala toz seus 
tantqu il vint es montaignes des deserz 
la commenca il premierement 
a faire en hermitage la voie qui encor i 
est et adonc n i estoit pas 
faite ne queneue a moine n a hermite 
mes li deables 
qui contraires est a tote 
criature en fu mult dolenz 
si ne se volt encor mie arester de lui 
tempter ne de lui giter 
fors de son bon porpensement s il le 
peust faire car si comme li sainz 
hom s en aloit toz seus li 
enemis li gita zz escuelle d 
argent 
enmi sa voie quant sainz anthoines la 
vit tantost sot bien que 
c estoit engins do deable dont la 
commenca a resgarder sanz poor 
et dote et si dist ' dont ci venue 
ceste escuele en cest desert 
nus hom n i trespasse car il n i 
a chemin ne voie s oisiaus 
non qui volent par l air et se ele 
fu chaue de trossel qu on 
portast il lo sentis bien par ce 
qu ele ert pesanz ne ne la 
poist mie perdre s il avant fust 
alez grant piece car il retornast 
arriere si l eust trovee por ce 
que la voie n ert mie antee 
deables ce est tes engins par quoi 
tu me vielz decoivre mes 
naient ne te valt tu ne 
peescheras mie ma pensee ne 
encombreras 
tes argenz soit avec toi en 
perdicion " 
ensi com il parloit en tel meniere 
si s esvenui l escuele 
qui estoit devant lui ausi com un 
poi de lumiere apres ce quant il 
se fu departiz de la et aloit 
avant il regarda si vit gisant 
une 
grant masse d or enmi la voie ce ne 
sai ge si nostre sire 
l i avoit mis por lui esprover ou ce 
ert engins de diable mes tant 
sai je bien sanz dotance que ce fu 
ors quant saint anthoine vit 
la grant plente de l or qui 
resplendissoit il s en 
esmerveila oltre 
meniere lors s en commenca a fuir et 
a corre ausi com se il fuist 
avant un grant feu ardant et ala 
tantqu il vint a la montaigne 
et quant il l ot ravalee si trova 
zz aigue corant qu il trespassa 
oltre et puis si trova un chastel 
desert dont les plus hautes 
maisieres furent chaues en bas 
et mult i avoit serpenz et 
bestes qui la dedenz habitoient et 
venim portanz la entra 
sainz anthoines por habiter et por 
manoir si com noviaus ostes 
maintenantque sainz anthoines fu 
dedenz entrez si s enfuirent 
tuit li serpenz ne n i oserent plus 
arester por sa venue li sainz 
hom estoupa l entree de pierres et 
s i enclost et de l aigue 
avoit il asez petit si com ele li 
venoit sor la roche de la pluie 
ensi mena sainz anthoines vie 
solitaire ne de la ne se partoit 
il unques ne avec lui ne parloit 
nus qu il laissast entrer 
en son habitable saint home qui l i 
savoient li aportoient pain 
yy faies en l an tant solement por 
sostenir sa vie et quant il i 
venoient 
ne parloient il mie a lui ne ne le 
veoient einz li gitoient 
lo pain par defore qu il li avoient 
aporté puis s en partoient 
plussors prodomnes qui de lui 
avoient oi noveles qu il 
estoit 
en l ermitage et il lo requeroient 
por ce qu il lo desiroient a voier 
et a oir ses paroles et venoient a 
lui et la ou il estoient devant 
l entree de son habitacle il les 
deables ausi com se fussent 
granz presses de genz qui a lui 
parloient et disoient 
' anthoines 
por quoi es tu venu en noz 
habitacles que montent li deserz 
a toi ne que i as tu a faire va 
t en fors de ces estranges 
contrees ne n i areste plus quar tu 
ne porroies soffrir les 
agaiz que nos te ferons ne les 
mautalenz " cil qui defors 
estoient 
et ces paroles ooient de premiers 
cuidoient que ce fussent 
hommes qui par defore fussent 
monté a eschieles si 
estrivassent 
au saint home si qu il estoient 
tuit esbai de peor proioient 
au saint home secors et haie li sainz 
hom s aproismoit de l entree 
por conforter les freres et si lor 
disoit qu il n aussent peor 
nule 
et quant il lor avoit ce dit si lor 
proioit mult docement qu il 
s en partissent et alassent lor 
voie et si lor disoit encore 
qu il se saignassent del sine de la 
sainte croiz lor vis si ne 
dotassent ceus qu il ooient 
nient ainsi se partoient do saint 
home cil qui a lui estoient venu 
et il remanoit toz seus 
sanz mal avoir et sanz bleceures que li 
enemi li feissent 
qui sovent l assailloient 
sovent avenoit que multes genz 
venoient a l ermitage por trover 
saint anthoine quant il sorent qu il 
fu en vie quar il 
avoient quidé avant qu il 
eust esté morz et trespassez de 
cest secle 
et quant il venoient il la dedenz 
lo saint homme qui disoit 
et encor disoit il cest vers en 
tel maniere com vos m oez conter 
et dire mena sainz anthoines es 
deserz vie sollitaire yy ans toz 
plains et plus c onques n i fu 
convenz d ome ne n i ot 
compaignie humaine 
adont i furent venu plusors prodome 
qui covotise avoient et 
proposement en els de lui ensivir et de 
ses huevres et plusor 
qui lo quenoisent et a parent et a enmi 
dont il li avoit grant 
compaignie venoient a lui dont se 
desterra et descovri 
sainz anthoines l entree de son 
habitacle si se mostra a els et 
vint 
en lor presence tuit cil qui la 
estoient se esbairent de ce que 
la parole n estoit empirie ne ses 
cors apesantiz ne malmis par lo 
lonc sejor qu il avoit fait entre 
les pierres et de ce que ses viaires 
n estoit empaliz par le longs 
jeunes ne par les paines que li 
ennemi 
li avoient faites maintes foiz ainz 
estoient tuit si menbre 
ausi biau et ausi sain com il 
avoient esté a nul jor 
et d ausi grant biaute estoit il qu 
onques avoit esté devant 
he com grant miracle ce estoit qu 
il ert de si pure pensee et de 
si ferm corage c onque por joie qu il 
eust ne le vit len rire 
unques por dolor qu il soffrist ne 
demena tristece ne por loange 
qui donee li fust ne s enorgueli 
totjors ert sa pensee 
atrenpee igalement et tot tens 
soffroit en un point les choses qui 
lli avenoient et nostre sires 
grari et sena plusors 
delvez 
et plusors enfers de diverses 
maladies par l enmitie qu il avoit 
a seint anthoine quar sa parole 
estoit bone et doce si 
confortoit cels qui dolenz 
estoient et enseignoit cels 
qui 
haoient si concordoit cels qui 
s entrehaoient et si disoit 
et enoroit toz cels qui a lui 
venoient que nus ne doit 
tant enmer nule criature com nostre 
seignor jesu crist 
qui nostre soverains peres est 
dont lor metoit avant les granz 
biens 
et les granz joies de vie parmenable et 
la grant docor et la grant 
misericorde de nostre seignor qui son 
propre fil n esparna 
mie qu i por nostre salu ne l 
envoiast morir en terre de ce 
dotrinoit il et enseignot cels 
qui a lui venoient et lor 
preschoit mult sovent la sainte 
evangile tantque li plusor 
deguerpissoient les choses humaines 
si s en venoient habiter 
el desert por maner vie solitaire et ce 
fu li commencemenz 
et ensi fu de l ermitage et comment li 
deserz furent raempli 
de sainz homes soventes foiz avint que 
sainz anthoines trespassa 
le riu de nil por aler viseter ses 
freres qui d autre part menoient 
el nil avoit mult de cruels bestes 
serpens corcodriles et d autres 
asez qui unques mal ne li firent et 
quant il estoit repairiez et 
il avoit confortez les anciens homes 
si com il savoit qu il estoit 
raisons selonc lor aages si se 
remetoit au travail et a la paine 
tel com il l avoit en us et a 
costume ce est d oroisons 
faire et de dire a nostre seignor et de 
rendre graices et loenges 
un jor avint que li frere qui el 
desert arestoient et novelement 
i estoient venu par les sarmons 
saint anthoine se rasemblerent 
devant lui et si li proierent qu i 
lor commandast et donast 
meniere 
de vivre qu il ne trespassesent mie se 
ce n estoit por faire mielz 
lors lor respondi sainz anthoines 
mult seurement et si lors 
dist que les escritures pooient 
soffrir a toz les commandemenz 
de descipline et ce meesmement 
servit bone choses qu il se 
confortesaint 
par saintes paroles li uns as autres 
' et ce que vos dites et faites " 
dist li sainz homme 
' faites a savoir si com a vostre 
pere et je vos enseignerai 
si comme mes filz ce que j ai fait 
par lonc aage li premiers 
conmandemenz que je vos faz a toz 
ce est que vos 
n alachiez mie des proposemenz que 
vos avez entrepris 
a faire mes qui le bien a 
commencié si le garde et 
acroisse si la bone ouevre qu il en 
ait honor et loange 
a dieu quar ceste vie si est mult 
corte envers celi 
qui durra parmenablement " ainsi 
parla sainz anthoines et puis 
se tut un petit apres lor 
commenca a sarmoner mult longuement 
et a mostrer la voie de salu en totes 
menieres que bon lor 
estoit et lor trahoit avant les 
autoritez des evangiles et les 
escritures des profetes et lor 
disoit uncore qu il se 
gardassent des 
agaiz au diable quar li enemi se 
tresmuoit en plussors menieres 
de bestes en ors en lions en serpenz et 
en formes de beles damoiseles 
por decoivre ceus qui a la hautece des 
cielx s atendoient 
et si lor disoit encore ' he mi biau 
frere par quantes menieres 
et sovent li deable sunt venu a moi 
ausi com chevalier armé 
sor escorpions qu il chevachoient et 
si amenoient serpenz et bestes 
de diverses menieres tantqu il 
aemplissoient et avironnoient 
tote la maison ou je estoie et quant 
je les en tel meniere 
je disoie tantost o je avoie ce 
dit il estoient chacié en voie 
par la haute misericorde de nostre 
seignor jesu crist 
en un tens avint jadis un autre foiz 
que li deable se 
rasemblerent et vinrent a moi 
tuit ensemble o si grant clarte 
o si grant lumiere que ce n ert si 
mervoille non si distrent 
anthoines nos sonmes venuz a toi 
demostrer com nos somes 
clerz et resplendissant quant je 
lor oi ce dire je clous 
mes ialz por ce que je ne daignai 
mie regarder la lumiere 
do diable et lors me cochai je en 
oroisons arriere et tantost 
com j oi oré fu cele clartez 
esteinte apres ce un petit de tens 
venoient il devant moi et 
parloient des escritures je ne les 
voloie 
pas oir ne entendre ne q uns sorz 
et maintes foiz m ont 
il abatu mon habitacle et je tot tens 
ere en ferme pensee 
et faisoie a nostre seignor mes 
oroisons et mes proieres et maintes 
foiz unt il fait devant moi lor 
chifflois et lor sauz et lor 
burissemenz et lor noises et maintes 
foiz les ai je oiz plorer 
et plaindre dementiersque je disoie 
mes psalmes et si me croez 
encor mi bel frere de ce que je vos 
dirai je vi que li deables 
vint une foiz a moi granz de cors 
et biaus et si osa 
dire qu il avoit la vertu de de et 
la providence et puis si dist 
a moi que veus tu que je te 
doinse quant je li oi ce 
dire je li 
esuchai yy foiz emi son viare si 
fis sor moi lo signe de la sainte 
veraie croiz et puis li coru sore 
et il fu inel si saili 
d entre mes mains si tint sa voie et 
tel foiz ai je jeuné qu il 
venoit a moi en guise de moine si m 
aportoit pain et m amonestoit 
que je m en alasse et que je 
eusse pitie de mon cors qui mar 
fu 
et bien disoit don n ies tu 
hom et plains de fragilite 
humaine repose toi un poi de penance 
faire que par lo travail 
ne chiece en maladie quant je li 
oi ce dire je lo regardai 
enmi lo viaire si vi tantost qu il 
avoit face de serpent 
tote bloie et merguillie de maintenant 
je coru a oroisons faire 
si com je a costume l avoie et 
tantost vi je qu il s esvanuit 
par une fenestre ausi comme fumiere 
el desert meismement me tempta li 
ennemis par une masse d or don 
il me cuida decoivre et si ne 
denoi pas a vos que li deable ne 
m aient batu maintes foiz 
endementiersqu il me batoient 
disoie 
je a haute voiz que vos ne me 
porroiz desevrer de la compaignie 
de jesu crist et quant il m oioient 
ce dire si desvoient 
et forsenoient et lors les 
enchaucoit nostre seignor par 
commandement mi bel fere ce vos 
conte je et di tot si com il 
m est avenu por ce que paors de 
diable ne espoentemenz ne 
lastez vos puist giter de voz boens 
proposemenz que 
vos avez entrepris a faire et qu i 
vos en soveigne ne dotez 
mie que les choses ne soient verais 
que je vos ai dites 
et sachiez bien que tel foiz 
hurta li ennemis a l uis 
de ma celle que je issi fors si 
vi un hom noir et lait et 
si grant qu il sembloit que sa 
teste avenist juques au ciel 
je li demandai qui il estoit il 
respondi qu il ert li diable 
et je li dis que quiers ci et qu i 
as tu a faire il me 
respondi por quoi me blasment et 
heent li moine et por quoi 
me maudient tuit li pueple des 
crestiens je di qu il ont 
droit quar tu ne cesses unques d 
els guerroier por els destruire 
il me respondi et si dist ce ne 
fas je mie ainz font 
il ce meismes je n ai leu por 
demorer en terre ne je ne tieng 
cite nule je ai perdu ma force et 
toz mes engins 
quar li nons de jesus crist est 
reclamez par totes nacions 
et par totes contrees et li moine 
maignent es deserz leus et 
abitent et je lor proi qu il ne 
me maudient sanz achaison 
quant je oi l ennemi ensi parler je 
me merveillai mult si li 
dis ce n est mie par verite qui en 
toi soit mise quar il n enma 
point que tu as regehi la parole que 
tu as dite sans menconge 
car sanz dote c est voirs que 
jesu crist a confondues 
tes forces a paines oi je ma 
parole pardite quant il s evanui 
de devant moi por le non del savaor qu 
il oi nomer 
et vos mi bel frere quels peors 
porra dorenavant entor vos 
remanoir qui avez oi et entendu ces 
choses soiez tuit 
seurement ne ne pensez mie a vaines 
choses ne dotez 
unques que li enemis puisse faire a 
vos nule descovenue 
nostre sires que nus servonmes 
iert en nos si com il nos a 
promis et nos gardera de toz les 
engins au deale quar li deables 
meismes regehit qu il ne puet 
nule chose faire contre les crestiens 
or metent li crestien et li moine 
et totes genz de religion 
lor cures a nostre seignor servir si qu 
il ne doinsent 
force au diable par les maus qu il 
facent quar se li 
ennemis nos trove en mavesses 
pensees il nos asaudra 
en plusors menieres et se il nos 
pueent decoivre les armes 
lo comparront parmenablement et nos 
somes haitié de servir 
nostre seignor et en covoitise de faire 
bones huevres ja ne 
deable qui nos ost 
aproismier puisque nos aurons 
mises noz esperances en nostre seignor 
qar bien sachiez 
mi bel frere que li ennemis s 
enfui ensus de jop quant i le 
trova si confermé en nostre 
seignor et s aucune visiuns nos 
vient par aventure devant 
demandez ardiement qui ele est 
et 
dont ele vient et qu ele vet 
querant se ce est 
sainte chose si en aiez grant joie 
ne n aiez mie peor 
ne dotance et se ce est temptacions 
de diable elle 
sera tost esvanuie par lo signe de 
la sainte croiz nostre seignor 
et par voz bones huevres o mi bel frere 
or vos sovieigne des 
paroles que je vos hai dites si les 
retenez en tel maniere 
que vos en peussoit venir en la 
gloire des ciex a la destre 
partie nostre seignor jesu crist qui 
et reigne 
parmenablement " 
quant saint anthoines ot parlé a 
ses freres il se tuit et trestuit 
li 
frere s esleescerent et 
esjoirent por les bonnes paroles qu 
il 
avoient do saint home oies si qu il 
en furent conforté et 
confermé 
en la foi nostre seignor en maintes 
menieres ensi croissoit la vertu 
de bien faire a chacun par l 
amonestement saint anthoine 
et tuit ensemble s acordoient et 
confermoient a ce que 
jamais ne doteroient les agaiz de l 
ennemi et si se mervilloient 
mult de ce que nostre sires avoit a 
saint anthoine si grant 
graice donee 
en la montaigne desert avoit 
plusors celles quar eles 
erent ensement establies comme 
tentes l une pres de l autre 
et mult avoit dedenz de sainz homes 
qui lisoient et oroient 
et rendoient graices a nostre 
seignor et loenges et jeunoient 
et erent en velles ne ne 
pensoient a autre covoitise que a 
avoir 
charite et misericorde et queus hom 
fust ce qui veist cele 
conpaignie et esgardast dont 
chacuns pensoit et tendoit a 
bien faire qui ne loast et 
graciast nostre seignor ce ne 
fust 
nus crestiens qui en nostre seignor 
eust fiance 
dementiersque la sainte conpaignie 
croisoit plus et plus sainz 
anthoines qui despisoit la vanite 
de ceste presente vie et 
recordoit en son cuer la vie 
parmenable s estoit traiez ensus 
des 
autres freres por traveillier plus 
griement son cors ausi com il 
eust petit de bien faiz toz tens 
ca en arriere et quant talent 
li prenoit de mengier ou de dormir 
ou de boivre por son cors 
sostenir il enn avoit grant honte 
por ce que sa chars qui si 
petit terme avoit a durer 
destraignoit s arme qui nostre 
sire avoit donnee franchise de 
vivre parmenablement soventes foiz 
avenoit que sainz anthoines 
aloit mengier ovec ses freres qu il 
ne 
gostoit point de la viande quil li 
estoit devant mise por son cors 
destraindre por ce qu il en eust l 
espirituel viande et soventes 
foiz mainjoit il sels et 
soventes foiz ensemble ses freres por 
els conforter et confermer en bonnes ueres 
et en saintes par ses 
paroles et dementiersqu il demanoit 
tel vie si disoit il qu on ne 
mie de tot lo cors ocire car ce 
seroit contre la volente do criator 
ne ne lou devoit len mie tant 
raemplir qu il fust sormontez de 
male 
vice et que l ame en fust menee en 
enfer et disoit que teus 
estoit le de nostre seignor qui 
dist qu en ne doit 
mie estre grant cure qu en menjust 
ne que len veste que nostre 
sires set bien que de tot ce 
a lon beisong et disoit 
encore sainz anthoines a ses freres ce 
est a dire ' querez 
premiers lo reigne de deu et sa 
justise et totes ces choses 
vos seront devant mises ne ja n 
aurez de faute ne besoigne 
dont il ne vos secore " 
adont en cel tempore estoit la granz 
persecucions en alixandre que 
mauximiens li empereres faisoit 
sor sainte iglese quar vos avez 
bien oi dire que par tot la ou il 
ooit parler de crestiens qu 
il les faisoit ocire sainz 
anthoines qui ceste novelle quenut 
et 
sot deguerpi sa celle et si s en 
ala cele part por recoivre 
martire et por ce que il ne se pooit 
mie de son gre faire ocire 
confortoit il cels qui 
estoient en chartres et ceus qu 
on 
menoit por descoler et si lor 
disoit c onques por peor qu il 
eussent ne denoiassent nostre 
seignor li consels de la cite 
s en corroca mult et fist 
conmandement et son ban tel que 
nus moine ne demorast en la vile 
tuit s en alerent fors sainz 
anthoines qui sanz peor et sanz dote i 
remest et por 
la covoitise qu il avoit do martire 
recoivre ne proisa il naient 
lo commandement do conseil ainz 
monta en un haut leu de la vile por 
ce qu 
il mielz la peust voier et esgarder 
et la enseignoit il et 
mostroit 
au crestiens qu il n devoient mie 
cremir lor martyre 
nostre sire qui ne voloit mie que 
li sainz homes qui habitoient 
en la montaigne fussent sanz mestre 
garda sainz anthoines si 
qu il ne recu mie mort ne ne fu 
mie mis en prison ne en chartre 
nonporquant ne se parti il mie de la 
compaignie aus sainz homes qui 
en prison estoient enz hert 
ensemble els par si grant cure et 
par si grant charite que ses cuers en 
estoit plus destrainz ancor 
fust 
il defors que cil qui en la prison 
estoient 
apresque cele persecucions fu passee 
et sainz pierres ot receu 
martire et sainte iglese fu auques 
apaisie sainz anthoines s en 
repaira 
arriere a sa celle dont se 
commenca chascun jor a martirier 
par 
gries jeunes et par veillier tot ades 
vestoit li sainz hom 
la haire apres sa char et unes piaux 
desore tot tens 
aloit deschauz par les roches et par 
les montaignes ne ne se baignoit 
unques ne ne lavoit ses piez s il ne 
trespassast par aventure parmi 
aigue et bien sachiez que unques ne 
hom ne fame ne vit 
son cors nu devant ce que l ame li 
fut partie del cors 
un jor avint adont en cel tempore que 
martiniens qui prevost estoit 
et hauz hom vint a l uis de la celle 
sainz anthoines si commenca 
a car ele estoit close li sainz hom 
s ert adont si hostez de totes 
humaines compaignies qu il ne voloit 
nelui dedenz sa celle recoivre 
cil prevost martiniens avoit une 
mult belle fille qui li diable 
estoit el cors entrez par cui ele 
ert mult tormentee li 
pere proiot a sainz anthoines devant 
l uis de sa celle qu il 
issist fors et si proiast nostre 
seignor por sa filie sainz anthoine 
ne volt l uis ovrir en nulle maniere 
ainz regarda par desore 
si dist ' hom por quoi me quierz tu 
aie je sui morteus 
aussi com tu es se tu croiz en 
nostre seignor qui je sers 
va t en et si li prie par bon 
cuer et par bone veraie 
foi por ta fille si sera senee " 
cil crut la parole do saint 
homme si apela nostre seignor par 
bone creance tantost fu sa fille 
garie si la remena arriere tote 
saine et delivre do diable 
et plusors autres granz miracles fist 
nostre sires por saint anthoine 
quar devant l entree de sa celle 
venoient li desvé et li 
malade 
si i dormoient et la erent il 
gari et amendé par ses proieres 
qu il en faisoit a nostre seignor 
tant en venoient et des uns 
et des autres qu il en cremi qu 
il ne lo loasent plus qu 
il ne deusent si se porpensa qu il 
iroit oltre la riviere de 
nil ou nul ne lo connoistroit en 
la grant desertine 
dont mut sainz anthoines et 
ala tantqu il vint en la riviere de 
nil 
si s assist sor la rive et atendoit 
que il veist aucune nef venir 
de quel part que fust por qu il 
peust trespasser la riviere qui 
mult ert granz et parfonde si 
com il l atendoit issi 
et il se porpensoit coment il 
seroit oltre si vint la voz do 
ciel desor lui quil li dist ' anthoine 
o vas tu et por quoi 
degerpis tu ton hermitage " sainz 
anthoines respondi ausi seurement 
com s i la queneust bien et si dist 
' je m en vois oltre la 
riviere por ce que li pueple ne me 
laisse reposer si me 
semble bien a faire quar il me 
demandent tel choses dont je n 
ai 
mie vertu ne force " la voix li 
respondi et si dist ' se tu vas 
ou tu as ta pensee tu i 
soffreras doble paine que tu n 
as 
sostenue et se tu te vielz reposer 
va t en au maien deserz " 
saint anthoine dist ' et qui me 
porra demostrer et ensignir lo 
leu ou li oisel habitent je ne 
sais les estres " tantost 
li ensigna la voiz qui parloit 
a lui sarrasin qui s en aloient 
en egipte en marchaandise et tot ades 
trespassoient les deserz 
par costume tantque sainz anthoines les 
aprocha et si lor proia 
qu i lo menassent el desert 
ensemble elx nus d els ne fu 
encontre ainz lo recurent mult 
benignement en compaignie dont 
errerent ensemble trois jorz et 
trois nuiz par lo desert 
tantque sainz anthoines trova une 
montaigne mult grant au pie 
desoz sordoit une mult clere 
fontaine dont li ruisiaus coroit 
parmi une mult belle champaigne 
quant saint anthoine vit ce leu si 
dist qu il i demoreroit tot 
ausi comme se nostre signor li eust 
mostré et si avoit il quar ce 
estoit 
li leus qu il li avoit enseignié 
quant il seoit sor la riviere 
del nil dont prist congie a ses 
compaignons sarrasins ensemble cui il 
ert la venuz et si prist del pain a 
eus quar il en portoient 
asez sor lor beste por les granz 
desertines qu il passoient 
li sarrazin se departirent de lui 
et sainz anthoines remest tot 
seus en la montaigne et ausi bien 
quenoissoit il cel leu et qu il 
li estoit au cuer por demorer ce li 
sembloit comme la plus propre 
habitations qu il unques eust veue 
li sarrazin ensemble cui il 
estoient venu qui marcheant 
estoient quant il passoient par 
iluec 
si li aportoient pain mult 
volentiers et mult liement por ce qu 
il veoient que li sainz hom 
avoit si granz fiance en nostre 
seignor 
et por ce qu il menoit si sainte vie 
et del fruit des paumiers 
meismes se sostenoit il et 
vivoit et si ert sa plus usee 
viande 
quant si frere cui il avoit 
deguerpi el premier desert sorent 
lo 
leu ou il estoit alez il li 
commencerent a porter viandes et a 
envoier ausi comme li filz fait au 
pere quant sainz anthoine vit 
ce il li sembla qu il estoit de 
ce faire trop chargiez et trop en 
avoient grant paine si proia a 
un de cels qui la venoit qu 
i 
li aportast un sarcel et froment et 
un hanel si se metoit entre 
et abevreroit quant tot ce li fu 
aporté li sainz home commenca 
a querre par la champaigne qui desoz la 
montaigne estoit si trova 
leu covenable por semer lo froment qu 
en li avoit aporté dont 
trova li sainz home une colture 
non mie mult grant mes mult 
estoit covenable et dejoste lo 
ruisel de la fontaine 
qui la coroit clere et gente 
sema saint anthoine et 
labora 
son pain por vivre et mult s esjoi 
dedanz son cuer quant il sanz 
lo travail d autrui par ses propres 
mains sostenir sa vie 
adonc commencierent plussors genz 
revenir a lui et si ert la voie mult 
longue et ensus de toz leus ou 
genz abitoient li sainz hom 
ot pitie de ce qu il estoient 
travailié quant il parvenoient a 
lui 
et por ce qu il ne lor avoit que 
doner se pain non tant solement si 
commenca a gainier et herbes en un 
petit de terre dont il fussent 
reconfortez apres lo travail de la 
longue voie qui mult ert aspre 
et dure et ce lor ert grant 
conforz et grant pitance 
dont avint que les bestes de la 
montaigne commencerent a mengier 
son blef qu il avoit semé et il 
en prist une quant il la tint 
il parla a li si li dist ' por 
quoi me bliciez vos et 
faites anui de mes choses je ne vos 
bliece mie ne ne corroce 
je vos commant el non de nostre 
seignor que vos en alez 
et si n aprochiez plus a ma semence " 
dont s en alerent les 
bestes ne n i oserent ainz puis 
aprochier si con sainz anthoines 
estoit en la montaigne et es deserz 
enn oroisons et en voiles li 
frere qui a lui venoient l 
esforcoient tant a moult granz 
paines 
par lor proieres qu il prenoit de l 
oile de l olive et del grumel qu il 
li aportoient por sostenir son cors 
quar il ert moult viauz 
et de aage com il soffri de paines 
et de luites il ne 
se combatoit mie tant solement 
encontre la volente de son cors mes 
encontre les granz torbes des enemis qui 
venoient tuit armé a lui et 
tant ensemble qu il sembloit que la 
montaigne en fust tote plaine 
et ce testemoignent cil qui le 
virent quant il a lui venoient 
tot tens avoit li sainz hom son 
corage et ferm et paisible 
et si chacoit les deables ensus de 
lui hardiement par le non 
nostre seignor les bestes salvages de 
la forest et de la desertine 
li estoient ausi com totes 
une nuit avint que sainz anthoines 
estoit en voilles et en jeunes 
et en oroisons envers nostre seignor si 
com il l avoit bien a costume 
si esgarda environ sa celle si 
vit venir et asembler si grant 
torbe de bestes ors lyons et serpenz 
comme se tuit cil del desert 
venissent si commencierent les 
goles a baer et faire semblant de 
lui devorer sainz anthoines sot bien 
et entendi que ce estoit 
huevre 
de diable ' je vos commant que vos en 
alez tost " ce dist saint 
anthoines ' se nostre sire vos a 
doné congie de moi devorrer et 
puissance venez si lo faites et 
se vos estes venues 
ci par le congie do diable je vos 
commant que vos en alez 
tost et departez de ci que je 
sui sers de nostre seignor jesus 
crist " maintenantque les bestes 
oirent le commandement saint 
anthoine 
si s enfuirent ausi com totes 
batues apres ce li vint li 
deables devant en autre semblance por 
ce qu il lo quidoit tant espaanter 
qu i lo chacast fors de l ermitage 
li sainz hom curoit et 
laboroit 
tot ades aucunes chosetes en terre por 
secorre cels qui 
venoient a lui si com il ert en son 
labour un jor il esgarda devant 
lui si vit une beste qui avoit 
face humaine moult laite et trop 
orrible mes nequedent si avoit 
ele viaire d ome et li cors et li pie 
et la coe de semblance d asne quant 
saint anthoines lo vit il 
s emerveilla mult si fist lo signe 
de la sainte croiz enmi son front 
puis si parla et dist ' beste je 
sui sers nostre seignor 
si tu es de par lui a moi venue et 
transmise je n aurrai de toi 
dote ne peor et se tu es ci de par 
autrui envoié je te commant 
de par dieu que tu t en voises " 
quant li laiz oi la parole 
il n i osa arester ainz s enfui 
maintenant grant aleure et si com 
il s en encoroit si chai il morz 
illuec en la desertine et bien 
sachiez qu ausi comunement 
moroient totes les orrible bestes 
par cui li deables voloient sainz 
anthoines faire departir de la 
desertine o il menoit sainte vie 
apres ses mervoilles que je vos hai 
conté et dit del saint home 
vienent encor plus granz s il 
est quil les cont et die 
apres ce non demora mie grant tens 
avint que plusors de ses freres 
vinrent a lui el desert si li 
proierent mult docement qu i 
revenist 
a l abaie viseter les moines quar il lo 
desiroient mult a veir 
et a oir ses saintes paroles sainz 
anthoines en cui pitiez et 
misericorde estoit lor otroia 
et si se mist avec eus en la voie 
li moine avoient ensemble eus 
amené un chamel sor qui il 
portoient 
lor aigue et lor pain quar en tote la 
voie qui mult ert longue 
et seche n avoit aigue ne 
fonteine juques la dont il 
venoient 
ne tresque la ou saint anthoines 
habitoit si lor avint a celle 
foiz que aigue lor failli enmi la 
voie si n orent que boivre 
ne ne sorent que faire la soif les 
destrainoit a bien pres qu il ne 
defailloient il alerent querant 
d une part et d autre s il par 
aventure peussent trover aucun 
floichel de pluie qui fust remese 
en aucune piere chavee rien ne lor valu 
car noiant ne troverent 
dont il peussent avoir secors a 
cele detrece et li chamel qui 
lor choses portoit ert si destroiz 
de soif et de chalor 
qu il faisoit trop male fin ne ne 
pooit aler la voie si que li frere 
lo laserent et deguerpirent 
quant saint anthoine vit cele 
destrece que li frere soffroient il 
en fu dolenz en son cuer 
dont se trait ensus d els un poi s 
i cocha en oroisons et tendi 
ses 
mains vers nostre seignor 
ne demora mie mult apres ce qu ill 
ot commencié l orer q une 
mult bele fontaine commenca devant 
lui a sordre fors de 
terre dont burent li frere et 
estanchierent la grant soif qu il 
avoient 
puis emplirent lor vaisiaus si 
alerent querre lo chamel qu il 
avoient arriere laisié li chamel 
avoit tant alé par lo desert que 
li liens 
de que il ert liez entor le col ert 
aers a une piere la lo troverent 
li frere si l abevrerent de l aigue 
qu il avoient aportee lors 
s en reparierent arriere et 
alerent tant a pie lor voie qu il 
vindrent a l abaie ou li moine 
estoient qui mult desiroient 
saint anthoine a veoir tuit li moine de 
l abaie venoient encontre 
lui si comme encontre lor frere et lor 
pere esperitel et lo saluoient 
et acoloient sainz anthoines 
estoit mult liez de ce qu il le 
veoit quar il les enmoit mult et 
commenca a loer les anciens 
de saintes huevres qu il avoient 
faites et les plus jones 
amonestoit qu il se tenissent do 
tot au bien faire et lo mal 
laisassent et si fust mult liez 
de sa seror qu il vit qu ele 
estoit 
virge et de si grant aage et 
maistresse des autre virges 
quant il ot la esté tantqu il lor 
ot mostré la sainte voie de 
salu si com il l avoit en pense il s 
en retorna arriere en l ermitage 
et revint en son habitacle en la 
montaigne et la ou il habitoit 
venoient a lui plusors moines quant 
il sentoient les temptacions 
de l ennemi et il les confortoit et 
disoit ' creez en jesu crist 
fermement et faites ses commandemenz 
et ses ovres si com vos les 
trovez en sainte escriture " tant lor 
disoit il et doctrinoit 
qu il en aloient tuit reconfortez 
et par tel meniere en ramena 
il mult a la voie de salu 
si vos di c onque por sente que 
deus donast unques a home 
ne a feme ne por miracle qu il feist 
por lui ses cors ne se 
leva en orgoil tot tens ert li 
sainz hom d un corage et d un 
semblant 
totens rendoit il graices a nostre 
seignor de quanque li avenoit 
et si disoit et amonestoit a 
ceus qui enferm estoient 
que les maus qu il soffroient 
receussent em pacience et a cels 
qu il garissoit de par deu 
disoit il que la sente qu il 
recevoient 
estoit de par deu a ceus donnee et 
noiant d autrui en tel meniere 
confortoit saint anthoines ceus 
qui estoient en paine et a ceus 
qui sente recevoient disoit il 
qu a dieu en rendissent graices 
qu il par sa misericorde les avoit 
delivrez 
adonc avint qu uns hom de la terre de 
palatine frontho avoit non qui 
estoit venuz querre la misericorde 
de deu vint a saint anthoine el 
desert si li rova qu il proiast 
nostre seignor por lui tantqu il 
fust 
delivrez de la grant dolor ou il 
estoit quar li deables lo 
destraignoit si cruelment qu il 
depecoit sa langue a ses denz 
et si voloit ses eus meismes crever 
et quant saint hanthoines ot 
faites ses oroisons a nostre seignor por 
celui il li dist 
' va t en et tu seras senez " 
cil ne le vost croire 
qu il en autre leu peust garir 
puisqu il ne recevoit iluec sante 
si atendi et demora une grant 
piece tantque sainz anthoine 
li dist qu il s en alast quar il ne 
pooit gairir mais tantost con il 
vendroit en egypte sentirait il 
la misericorde de nostre seignor 
adons prime crut cil ce que li 
sainz hom li disoit si s en 
ala 
et tantost con il vint en egypte fu il 
gariz de l ennemi tot si com 
saint anthoine li avoit dit a cui 
nostre sire l avoit demostré 
apres ce avint qu une pucele 
estoit a une cite prochaine 
de desert plaine de grant enfermete 
que a paines lo retrairoit 
nus hom ne diroit un venins de tel 
nature li coroit par lez 
iauz et par les oroiles que si tost com 
il chaoit a terre si devenoit 
porreture et vers ensemble et si ert 
palesinee dont ele les 
membres avoit perduz et oltre tot 
ce avoit ele iauz toz bestornez 
contre nature et quant son pere et sa 
mere oirent et entendirent 
novelles do saint home et que li moine 
et li saint home l aloient 
quere il orent grant fiance que 
nostre sire aidaist lor fille 
adont se mistrent a la voie ensemble 
lor fille et alerent 
tantqu il vinrent el desert au pie 
de la montaigne ou saint anthoine 
abitoit la aresterent ensenble 
saint pasnurie lo confes 
et moines ert cui maximiens fist les 
iauz crever dementiersqu il estoit 
empereres li moine qui avec lo pere et 
la mere estoient venu 
alerent a saint anthoine et quant il 
li vorrent conter tote l enfermete 
a la pucelle li saint hom lor 
commenca a conter tote la langor qu 
ele avoit et tot ce qu il 
avoient fait en la voie tresqu 
atantque 
il estoient venu a saint pasnurie 
tot ausi con s il eust esté 
en lor conpaignie li moine s en 
mervillerent moult et si li 
proierent qu i laissast a lui 
venir lo pere et la mere avec lor fille 
saint anthoine ne lor volt mie otroier 
ainz lor dist 
' alez vos en et bien sachiez que 
vos troverez 
la pucelle garie ou morte nus ne 
doit venir a ma poverte ne a ma 
humilite por tel chose quar humaine 
misericorde ne lor puet 
doner ne faire mes la pitiez nostre 
seignor lo fait et donne 
et nonporquant celle por cui vos 
requerez aie ele est 
delivre de l anfermete par ses 
proieres " ausi dist sainz anthoines 
et lors s en alerent li moines a 
saint parnurie si troverent 
la pucelle garie et mondee de sa dolor 
et le pere et la mere 
s en vont esleescent et demenant 
grant joie 
apres ce ne sai quanz jorz avint 
que dui freres murent de lor 
contree por aler au saint home si con il 
aloient tote la voie 
si furent si contraint de la grant 
chalor et de soif et de l aste 
que li uns en morut li aultre 
se cocha joste celui a 
terre qui n atendoit autre chose que 
la mort prochaine 
saint anthoine soiet en la 
montaigne a cele hore si apela 
moult isnellement yy moines qui a lui 
estoient venu adonc par 
aventure si lor commanda qu i tost 
prissent un vessel plain d aigue 
si s en alassent la droite voie vers 
egypte si lor dist que yy freres 
venoient la dont li uns 
estoit mors et alez a nostre 
seignor 
et s il ne s espletoient d aler li 
autres moroit ausi 
et ce dist il ' me fu ore demostré 
par nostre seignor la ou je 
oroie " quant il ot ce dit li dui 
moine isnelement tantqu il 
troverent celui qui morz 
estoit et l autre qui encor 
vivoit 
lors enfoirent lo mort et l autre 
abevrerent puis reparierent 
arire et lo menerent en lor 
compaignie et bien sachiez que 
jusque la 
ou cil estoit morz tresqu a la 
montaigne ou saint anthoines 
estoit avoit zz bone jornee et 
ce fu biaus miracle que nostre sire 
demostra a lui 
une autre foiz avint que sainz 
anthoines estoit en la montaigne 
qu il regarda sodainnement vers le 
ciel si vit la defore aler une 
ame dont li angle menoient grant 
joie et quant il le vit si fu 
toz esbaiz si fist ses oroisons a 
nostre seignor qu il li 
demostrast par sa docor cui cele 
ame estoit de cui li ange s 
esleescoient tantost vint la voiz 
do ciel qui li dist que c ert 
li ame amos lo moine qui avoit 
aresté et demoré en la contree de 
nittre 
cil amos estoit hom de grant aage 
et tot tens avoit demené 
sainte vie tres s anfance 
et yy jornees avoit de nittre la ou 
il avoit maint juques la ou 
saint anthoine estoit en la 
montaigne quant li moine qui 
estoient 
illuec virent saint anthoine 
esmervillier en tel meniere si 
li proierent qu i lor deist por qu 
il s esmervilloit et avoit joie 
et il lor dist por quoi amos 
estoit orendroit departiz de 
cest siecle et alez en repos parmenable 
et en joie ors vos dirons 
un miracle qui une foiz avint a cel 
sainz hom amos 
une foiz avint qu il ot grant mestier 
de trespasser une riviere 
qui avoit non lique mes ele ert si 
creue qu il ne savoit comment 
il peust passer oltre la riviere 
adonc avoit il un compaignon 
ensemble lui qui theodorus avoit 
non celui proia qu i se trasist 
ensus de lui un poi tantqu il fust 
trespassez por ce qu il ne vehist 
la nuesce de son corz theodorus se 
parti de lui et traist arriere 
mes por ce li sainz home quant il se 
vost despollier n ot mains 
de honte si com il se porpensoit tel 
meniere 
si se trova porté d autre part la 
riviere par la devine vertu 
de nostre seignor dont revint 
theodorus qui 
moult estoit sainz hom si 
trespassa lo flueve si se 
merveilla 
moult comment li viauz hom pot estre 
si tost oltre 
dont prist a regarder ses piez et ses 
dras si les verroit moilliez 
et quant il lo vit si sec si li 
commenca a proier qu il li 
dissist si comme peres a son fil 
comment il estoit passez 
outre li sainz hom ne li voloit mie 
dire et theodorus se 
laissa chair a ses piez si li 
enbraca les jambes et jura que 
il 
ne jusque tantqu il li auroit dit qu 
il li celoit quant amos vit 
qu il ne porroit mie vaintre lo 
frere il li dist qu il li diroit 
par tel convant qu il ne le diroit a 
nelui devant ce qu il seroit 
trespassez de ceste vie et cil 
otria ainsi 
dont li dist li sainz hom qu il 
avoit esté trespassez oltre l 
aigue 
par nostre seignor si c onques n i 
avoit esté moilliez 
ceste chose cela bien theodorus 
jusque tantque li sainz hom fust 
trespassez de cest siecle li moines a 
cui saint anthoines avoit 
dit la novelle de la mort amos 
noterent lo jor et l ore 
au trentisme jor apres troverent il 
freres qui venoient de nittre si 
enquisent et sorent certainnement 
que ce est voirs 
que sainz anthoines avoit dit de la 
mort amos si s esmerveilloirent 
mult li uns et li autres comment 
li sainz hom savoit 
chose que si loing de lui estoit 
faite et avenue 
uns kens archelaus estoit apelez 
par non vint a saint anthoine 
el desert si li proia qu il 
orast a nostre seignor por une 
virge qui deu servoit policracie 
avoit non car ele soffroit moult 
grant 
dolor d enfermete quar mult granz dolor 
la destraignoit el flanc 
et costez par les jeunes et par les 
veilles qu el avoit faites 
si en ert de toz ses membres afebloie 
sainz anthoines fist ses oroisons a 
nostre seignor qu il rendist 
sante a la damoiselle archelaus li 
kens retint en son cuer le 
jor que li sainz hom en avoit 
proié a nostre seignor puis 
repaira 
arriere et quant il vint en la contree 
ou la damoisele estoit 
il la trova saine et haitie et 
quant il ot conté les jorz 
et lo termine si sot de verite qu a 
cele hore que sainz anthoines 
en avoit proié ele ert garie 
dont li plussor qui ce virent 
s en mervillerent et s en 
loerent nostre seignor mainte foiz 
avint 
que li sainz disoit le conseil 
de cels qui a lui venoient 
bien yy jorz devant ou zz mois ou plus 
et sovent mains 
si comme les choses avenoient quar 
il avenoit a la foie que 
li ennemis entreprenoit et 
travailloit ceus qui movoient 
por lui 
veoir mes nus ne ert unques 
entrepris ne esgreviez en tel 
meniere qu il ne s en repairast 
sains et delivres et 
doctrinez de toz biens et li sainz hom 
lor commandoit bien 
c onques ne l en donassent loange 
mes nostre seignor en loassent 
qui sire estoit et puissant sor 
tote criature 
en un autre tens avint que sainz 
anthoines fu tant proiez des 
freres qui a lui vinrent qu il 
issi do desert por aler visiter 
moines 
qui habitoient en ces darraines 
parties tantqu il entra en zz nef 
por trespasser en une isle ou cil 
menoient a cui il voloient 
venir li sainz hom si com il 
najoient senti une grant puor 
tuit 
cil de la nef disoient que c 
estoit de poisons salez de la nef 
et des civers qui en la nef estoient 
sainz anthoines affermoit 
que la puors qu il sentoit 
estoit d autre chose si com il 
parloit 
en tel meniere zz jovenciaux qui li 
diable entré el cors ert 
cochiez en la nef si commenca a 
escrier moult orriblement quant 
saint anthoines l oi il ala a 
lui si li fist lo signe de la croiz 
ensus son cors et tantost fu cil 
gariz et tuit cil de la nef 
sorent et entendirent que de la 
estoit la puors venue 
apres ce avint q uns hauz hom 
entrepris de diable si qu il ert 
toz forsenez fu amenez a saint 
anthoines cil qui l i 
amenerent proierent lo saint 
home qu il proiast a nostre seignor 
por 
celui li sainz hom ot si grant pitie 
de celui haut home qui 
jovencel estoit qu il veilla 
tote la nuit ensemble lui et proia 
au soverain seignor por sa delivrance 
quant vint a l enjornee 
li jovenciaus qui l ennemi avoit el 
cors corut a saint 
anthoine sore si lo bota mult 
durement mes nient ne lo greva 
cil 
qui amené l i avoient se 
prissent mult a corrocier et li 
demanderent 
por qu il avoit ce fait au saint 
home si grant oltrage sainz anthoines 
respondi por celui et dist ' ne 
demandez mie au jovencel 
autrui colpe quar ceste forsennerie ne 
vint pas de lui mes de celui 
qui en lui est et por ce me fist il 
ces envaissement que 
nostre sire lo commanda a aler en 
la seche region ce est 
en la contree de tenebres " quant saint 
anthoines ot ce dit 
ne demora mie mult que li 
jovenciaus fu gariz et de l ennemi 
qui en lui n osa arester delivres 
por ce que li sainz hom 
en proia nostre seigneur li 
jovenciaus qui estoit gariz en 
rendi 
graices a nostre seignor si com il faire 
devoit dont primes commenca 
il a quenoistre lo leu ou il estoit 
et commenca mult saint 
anthoines a baisier et a acoler et a 
faire grant joie et puis 
repairerent entre lui et sa 
compaignie en lor contrees mult vos 
puet lon conter miracles que nostre 
sire fist por saint anthoine 
si com nos avons oi retraire les 
moines qui ensemble lui 
furent par plusors foiz et ne vos 
devez mie mervilier des 
choses qui au saint home avinrent 
quar plus grans sunt uncores 
a venir apres et plus merveillables 
une fois avint que li saint home ert 
en oroisons devant mengier 
entor l eure de none si com il 
gisoit estendu a terre il senti 
que li 
esperiz de lui fu raviz et que li 
angle l enportoient en haut 
vers lo ciel si comme li angle 
passoient parmi l air li deable 
vinrent 
encontre si lor dissent qu il n i 
passeroient mie atot celui 
qu il portoient li anges lor 
demanderent por qu il volloient 
arester 
lo prodome puisqu en lui n avoit ne 
pechie ne blasme por qu il 
deussent ce faire li deable se 
commencierent a esforcier de 
raconter les pechiez saint anthoine tres 
ce qu il fu nez li ange 
distrent que ces pechiez ne ces 
deliz ne devoient il mie metre 
quar nostre sire l en avoit 
delaissé par sa misericorde 
mes cels qu il savoient qu il 
avoit fait tres cele hore 
qu il fu moines premiers et qu il s 
estoit donez a nostre 
seignor lor laisoit il bien devant 
metre li deables lo comencerent a 
acuser des plusors menconges et quant 
veraie provance lor 
failli a ce qu il disoient il 
furent toz confus et saint 
anthoines fu delivres si que 
plainement pooit passer ovec les 
anges 
tantost com ce fu avenu ses esperiz 
repaira en son cors la ou il 
ert cohiez en oroisons unques en tot 
cel jor ne li sovint de 
nulle viande corporel por la vision qu 
il avoit veue enz fu 
tote la nuit en granz gemissemenz et en 
grant paine quar mult 
estoit espoantez por les enemis qui 
encontre lui vinrent et li 
avoient devant remis toz les faiz 
et totes les ovres en quel il 
avoit petit ne grand 
pechié qu il avoit faites tres 
s 
anfance encor avoit autre don li 
sainz hom del saint espir quar 
si se porpensoit d aucune chose 
savoir ou il ert el desert nostre 
sire tot plainement li demostroit 
la ou il ert en oroisons par 
ce estoit il sages de mult de 
choses et les savoit par nostre 
seignor dont il avint une foiz que 
si frere a lui venoient 
si comme moine li demanderent por 
ce qu il lo desiroient a savoir 
quar mie ne l entendoient plainement 
que l ame faisoit quant ele 
estoit del cors issue et en quel 
lue ele aloit 
quant il li orent demandé ce il 
se porpensoit la voiz del ciel 
vint a lui la premeraine nuit apres si 
l apela par son non et si 
dist ' anthoine lieve sus et si 
is de ton habitacle 
si esgarde " li saint hom issi 
fors et bien li sovenoit 
de ce qu il devoit respondre a ses 
freres lors esgarda vers lo ciel si 
vit zz home si lait et si orrible 
et si espovantable c onques 
si lait n avoit veu en tote sa 
vie et si ert si granz 
que sa teste avenoit juques au ciel 
apres en vit 
plusors qui s eslevoient deriere 
et voloient aler au ciel et lui 
sembloit bien qu il eussent eles 
mes li granz hom qui si estoit 
lait desfendoit la voie teus 
i avoit qui malgre celui 
et a force i passoient et teus i 
avoit qui n i pooient passer 
ainz les prenoit cil granz hom si 
les regittoit a terre ainsi 
avoit li sainz hom duel et joie 
duel de ce que li un 
trespassoient malgre suen joie de 
ce qu il avoit force 
sor les autres si grant que 
trespaser n i pooient dont 
revint la voz del ciel a lui et si 
dist ' anthoines toi 
sovigne de ce que tu voiz " 
trestout entendi li sainz hom de 
verai cuer et sot que les ames 
aloient au ciel et que li deable 
lor defendoit et si retenoit 
celes qui estoient enbeues de 
pechiez 
criminels et qu il estoit tormentez 
ce qu il veoit que 
les saintes ames a cui il ne pooet 
la voie destorner qu eles ne 
trespassent a la grant joie 
permenable 
par ceste vision et par maintes autres 
estoit li sainz hom 
si esmeuz en bones ovres faire que 
chacun jor s esforcoit il de 
lui enmeillorer atot son pooier et bien 
sachiez que ces visions 
ne ces choses quil li avenoient ne 
contoit il mie a ses freres 
por vantance ne por vaine gloire avoir 
ainz lo destraignoient si par 
lor proieres qu il li convenoit a 
dire et il qui sainz hom estoit 
ne voloit nule chose celer a cels 
qui si fil esperitel estoient 
et de toz lor cuers entendoient a 
bien faire ainz voloit qu il s 
esforcassent por ces signes et por 
ces miracles de bien ovrer 
et bien sachiez encor c onques 
sainz anthoines ne fu si esmeuz 
par soltaine ire que pacience fust 
en lui rompue ne unques 
humilitez qui en lui ert ne fu tant 
menee qu el fust tornee en vaine 
gloire ne onques ne se volt glorefier 
en la vanite de monde toz les 
cliers ja de si bas ordre ne fusent 
faisoit il devant lui ester 
et avoit les leuz por orer et a toz 
les evesques et a toz les 
prestres abaissoit il le chief por 
lor beneicon recoivre si 
comme humilianz deciples et cels qui 
aucun bon mot disoient por 
retenir disoit qu il estoit mult 
aidiez quant il l ooit quar 
mult amoit le bien a oir et a 
entendre 
sainz anthoines avoit si grant 
graice de nostre seignor recoivre que 
chacuns hom qui ne le coneust lo 
desirast a oir se il fust 
entre cent autres moines si lo 
coneust il par la biaute de son 
viaire cognoisoit en la pure verite 
de son cuer et par l abit 
de son corz cognoisoit en la 
graice de sainte pensee quar 
il avoit tot tens la face haitie et 
bien mostroit par son viaire 
qu il pensoit totens a calestieus 
ovres si ou estoient pi 
et lie et joios par semblant n 
onques ne s esmaoit por averses 
choses qui li venoient n onques n 
estoit trop eslevez en joe 
por leesce quil li venist il ert 
raempliz de totes bontez ne ne volt 
unques tenir compaignie a home qui 
fust contre la loi jesus crist 
de nule chose a paines est nus 
qui peust par boche dire 
totes les bontez qui estoient el 
saint home et combien il acrut 
la loi dieu en plusors peuples je ne 
di mie tant solement 
as crestiens mais li paien meesmement 
et li prestre qui les 
ydeles aoroient venoient de 
totes parz a lui et si disoient 
' nos deproiomes que nos 
puissommes veir l onme dieu " 
quar bien sachiez vos qui ce oez 
et entendez 
que li nons saint anthoine estoit 
coneuz en divers peuples 
et quant li paien i venoient et il 
pooient avoir des franjes 
de sa vesteure il en demenoient 
grant joie et si creoient que 
bien 
lor en pooit venir et ce meesmes a 
quil l atochoient he quantes 
genz furent par lui delivré de 
diverses et tolu 
au deables et quant paien en 
deguerpirent lor mauvaise loi 
et devindrent crestien et 
furent baptisié tant en avoit 
a certes 
de convertiz a nostre loi et tant s en i 
convertissoit chacun jor 
que les torbes en erent mult granz 
une foiz avint que si com il s en 
repairoit a son habitacle 
et nos le siviemes q une fame vint 
darriere criant si 
dist ' home dieu areste toi un poi 
et si m aten quar 
j ai une fille qui est 
travailiee cruelment par l enemi 
aten je t en proi aten que 
je ne chaie et que je ne muire " 
quant saint anthoine l oi issi 
crier et plaindre il atendi un 
petit et 
si com la feme l aprochoit et la 
pucelle gisoit arriere si fist 
saint anthoine tot coiement s 
oroison a nostre seignor 
et tantost com il l ot finee si 
issi li deable del cors a la 
meschine ainsi fu la pucelle garie 
lo pueple qui la estoit en 
rendi graices a nostre seignor et la 
mere 
en mena a grant joie li sainz home 
meismes s esleescoit par ce 
qu il repairoit a son leu solitaire 
c est la ou il avoit 
repos long de genz qui mult lo 
travailloient quar il avoit 
esté 
en alixandre par la proiere evesques e 
des moines qui estoient 
si frere et la avoit il 
preschié la loi nostre seignor 
si com je vos ai conté arriere as 
paiens dont il avoit mult convertiz 
et ce ert une granz mervoille qu il 
ert mult sages et 
plains de grant sapience ja 
fust ce qu il ne vit 
l estre aprise 
dui paien philosophe vinrent une 
feie a lui la ou il ert 
en haut desert si lo cuiderent mult 
bien decoivre par lor 
science tantost com sainz anthoines les 
vit si cognut il a lor 
viaires qu il estoient paien dont 
parla a eus par un home qui 
savoit 
lor langage si lor dist ' por quoi 
venistes vos veoir un 
fol home de si loing qui sages 
estes et por quoi vos 
estes vos travaillié " li dui 
philosophe respondirent qu il n 
estoit 
mie fols mes mult sages sainz 
anthoines lor dist ' se vos 
estes venuz a un fol dont 
avez vos perdu vostre voie 
et vostre travail et vostre paine et se 
vos cuidiez que je soie 
sages ensivez ce que vos 
provez quar bone chose est 
de sapience avoir et les bones choses 
doit lon ensivir se je fusse 
venus a vos je vos ensivisse mes 
por ce que vos estes 
venuz a moi ausi comme a sage 
soiez crestien ausi com je 
sui 
dont aurez vos sapience " li 
philosophe se departirent 
del saint home sanz plus faire et mult s 
emervillerent do grant 
sen qui est en lui et de ses granz 
miracles 
apres ce i revindrent autres cliers 
paiens mult sages 
qui lo voloient decoivre par parole 
por ce que li sainz hom 
n savoit nule letre quant il 
furent a lui venu il sot lor 
pensee 
si lor dist ' respondez moi bel 
seignor et si me dites 
li quels est primiers ou 
sens ou letre " cil 
respondirent que li sens fu 
primiers et il lor demenda 
encore se ses letres naissent del 
sens ou li sens naist 
des letres et sainz anthoines lor dist 
' dont sachiez 
bien que cil qui bon saens a ne 
demande mie letres a savoir 
ne a entendre puisque nostre sire li 
a donee bone 
sapience " tuit cil qui la 
estoient se merveillierent 
quant il oirent ce que li saints 
home parla si voisosement 
qu il n ert mie letrez bien sachiez 
vos qui uez sa vie 
et entendez qu ancor fust il 
norriz es montaines et es deserz 
et eust demené tot son aage por 
ce n estoit il mie vilains 
ne rudes a genz qui a lui 
parloient ainz estoit haitiez 
et bien savoit parler et repondre a 
ceus qui l aparloient 
et si bellement disoit la parole 
nostre seignor selon l 
apostre qu il aqueroit l amor de toz 
ceus qui l ooient et si 
ne avoient nule envie 
puis revint autre clierc paien sage 
et dotriné de philosophie 
et puis li a demandé de la loi 
nostre seignor et de la croiz 
en cui li sauverres recut mort por 
ce qu il le cuidoit decoivre 
et soprendre par tels questions et par 
tels demandes mes li sainz hom 
qui estoit enbeuz de la dotrine del 
saint esperiz lor respondi 
et demostra totes ces choses por que 
le philosophe lo cuida 
decoivre si bien et si clerement et par 
emparlier meesmement quar il 
ne savoit nule letres que li 
philosophe en fu toz confus 
ne ne sot encontre qe dire et lor 
mostra tot plainement 
que ce que li livre des crestiens 
disoient devoit en croire 
et de la sainte croiz quar les ovres 
et les miracles en 
estoient totes apertes si com 
il meismes veoir lo pooient 
et el non nostre seignor jesus crist et 
au signe de la sainte croiz 
estoient li malade gari et saniz 
de lor enfermetez et li deable 
chacié de lor cors ou il 
estoient quant il lor avoit ce 
mostré 
et dit si lor disoit que lor livre 
qu il tenoient ne testemoignoit 
mie chose que il peussent mostrer a 
veraie quar lor de qu il 
aorent dont lor livre 
paroloient jupiter mercurius 
apollo 
et volcans avoient esté lecheor 
malvais hommes ne n avoient 
puissance ne vertu en els et avec tot 
ce aoroient il lo solel 
et la lune et avoient ymages faites 
en guise de serpenz et d autres 
bestes en qu il avoient fiance et qu 
il servoient et faisoient 
lor diex des quatre elemenz qu il 
aoroient encor l air et lo feu 
et la terre et lo vent et ce ert grant 
folie d aorer la 
criature et degiter lo criator totes ces 
choses lor provoit 
sainz anthoines par si vives raisons 
que li philosophes en 
erent tuit confus ne ne 
savoient que respondre quant ceste 
desputisons ot entre eus longuement 
duré li philosophe se 
departirent de sainz anthoine et 
mult le loerent et bien 
testemoignierent qu a grant profit 
lor estoit torné ce que veu l 
avoient encor puet sembler 
mervoille ce qu en cel tens avint 
do saint home quar il estoit es 
darraienes parties del monde 
si com vos avez oi et abitoit en 
la grant desertine et si 
l enmoient et ennoroient li haut 
prince et li roi et li compte 
des lointaines contrees quar costentins 
li emperere et li dui fil 
costanz et constanciens qui de lui 
avoient oi parler et des saintes 
ovres 
li envoient mult sovent lor letres 
et li mandoient et proioient 
si com lor pere qu il lor renvoiast 
escrist por qu il seusent comment 
il li estoit si s en 
resjoiroient 
quant il avenoit que letres des 
empereors venoient a lui en tel 
meniere 
il ne s enorguelissoit pas ne n es 
voloit prendre juques tantqu 
il avoit apelé ses freres et si 
lor disoit 
' li empereor ont a vos envoies lor 
letres et por quoi ont 
il ce fait qu ont a faire moines de 
letres d empereors biau seignor 
por quoi recevroie je lor letres je 
ne lor sauroie rendre lor salu 
si com il l ont a costume par 
letres " nonporquant li proioient 
si frere qu il les recevoit et 
apres si li disoient qu il aus 
empereors qui crestien estoient 
renvoiast letres par quoi il les 
confortast et dont il eusent grant 
joie qu il ne cuidassent 
que ce fust par orguel qu il ne 
vosist a eus renvoier les letres 
dont rescrisoit senz anthoines as 
empereors en ceste meniere 
il les looit de ce qu il nostre 
seignor aoroient et creoient 
et si avoit escrit es letres qu il 
ne s enorguelissent mie tant 
por la roial poeste qu il tenoient 
qu il quidassent 
qu il ne fussent mie home et qu il 
en obliassent lor criator 
que par sa poeste les jugeroit de 
sor cui il estoient 
et puis lor amonesta li sainz hom 
qu il eussent misericorde 
a cels qui desoz eus estoient et 
lor sovenist des povres 
teus menieres de letres envoioit 
sainz anthoines as empereors 
et aus autre princes et il s 
esleescoient mult et 
esjoissoient 
de ce qu il erent apelé si fil 
apres ce que li sainz hom ot les 
cliers paiens faiz confus issi 
com je vos ai dit arriere et les 
empereors et princes amonestez 
de bien faire et ses freres confortez 
par saintes paroles 
si se parti del leu ou il estoit 
arestez quant il ert 
venuz novelement d alixandre ce ert a l 
entree del desert si s en 
ala a la montaigne qui estoit en 
la plus parfonde desertine ou il 
avoit abité premierement la 
aresta il et savoit il par 
nostre 
seignor plusors choses qui faites 
estoient en egipte et 
plusors en raconte seraphion l 
evesque qui la vint a lui 
avec autres freres quar li sainz hom n 
ert unques en si parfont 
desert que prodomes moines et 
hermites ne venissent a lui por 
oir et por entendre ses saintes paroles 
et sa dottrine 
en cel tens adontque sainz anthoine 
estoit repairiez el desert 
si com je vos ai dit avint un jor 
qu il seoit entre ses freres 
qui la estoient venu por lui 
viseter et il lor ensignot les ovres 
de salu a faire que sainz anthoine 
regarda vers lo ciel mult 
ententivement 
et quant il ot une piece regardé si 
commenca mult durement a plorer 
et por la dolor qu il avoit au cuer 
fremi et trembla maintenant 
se cocha a terre en oroisons vers 
nostre seignor et li proia 
que par sa docor et par sa misericorde 
se lui plaisoit trestornast 
cest mal et cele felonie qui estoit 
a avenir au siecle 
cil qui entor lui estoient 
orent grant peor por ce qu il li 
veoient si grant dolor demener et 
faire et li proierent qu il 
lor deist la vision dont ceste grant 
tristece li venoit a paine pot 
il respondre en grant piece por les 
lermes et por la grant dolor qui 
la parole li enconbroit mes 
neporquant lor dist il a la parfin 
' granz persecucions est a avenir en 
cest siecle sor sainte 
iglise et ce sai je bien 
certainement que je en ai veue la 
vision et ce est l ocoisons por 
quoi je demaing la dolor 
que vos veez " 
ainsi lor dist li sainz hom et empres 
ensivi bien ce qu il avoit 
dit quar au chief de deus anz apres 
vinrent malvais homes 
arrius et si compaignon qui la loi 
nostre seignor cuiderent 
par lor fausetez et par lor menconges 
trestorner et abatre 
et mult agreverent sainte eglise et 
les prodomes qui adonc estoient 
gries chose seroit a raconter les 
maus qu il et li paien 
qui ensemble lui estoient atorné 
faisoient a crestiens quar 
toz les destruiserent a lor pooirs 
et ocioient unques la 
vision que sainz anthoines en vit 
n en fu fausee mais la 
tristece que li sainz hom avoit por 
ceste chose que je vos ai 
contee reconforta il en meisme l 
ore a ses freres et si dist 
' mi fil ne vos destruiez mie en 
plorant por ceste chose qui est 
a avenir si con je la vos ai dite 
quar nostre seignor est 
correciez a cels qui sont si en 
raura il merci et rendra tot 
son aornement a sainte iglise et si 
verrez resplendir de 
grant clarte cels qui la loi nostre 
seignor garderont en 
cele persecutions li malvais home 
tresiront et lor puissance 
anientera et lois nostre seignor et 
sa religions sera plus 
loing qu ele ne soit ores 
essaucie et creue mes bien vos 
gardez mi bel frere que vostre 
veraie foiz et vos bones 
creances ne soient mergoilies par l 
ardure des arriens ce 
est des mescreanz la cui 
puissance ert confondue 
quar celle dottrine qu i avant 
metront n ert mie des apostres 
venue mes del diable qui lor pere 
est cui service il feront 
si en auront lor desertes " tant lor 
dist sainz anthoines 
et puis si laissa de ce lo parler et 
recomenca ses oroisons a faire 
si com il l avoit a costume 
maintes foiz avint apres ce que si 
frere l amenoient a la premiere 
montaigne del desert contre sa volente 
quar la en avoit mult ensemble 
dont i venoient li haut home de la 
contree qui ne pooient mie aler 
en la grant desertine por l asprece de 
la voie et si li proioient 
qu i fors de la celle ou il estoit 
la venist a els quar mult le 
desiroient a veoir quant li saintz 
hom n i voloit aler por la 
grant presse des genz qui mult lo 
travailloient si prenoient 
li haut home les desvez qui lié 
estoient et les malades 
si les i enveoient quar il 
savoient bien que cels ne 
despisoit 
il mie et por cels venoit il 
maintes foiz fors del desert 
quar il saveit bien que ses travauz 
en estoit uteles dont 
parloit 
il as homes qui les justices 
tenoient si les doctrinoit et 
amonestoit 
de loiaute tenir et de dreiture faire et 
qu i n obliassent mie 
ce qui estoit en l escriture qui 
disoit ' ainsi com vos jugerez 
serez vos jugié " c est a dire 
' se vos jugiez selonc 
ensement vos jugera li verais 
justissierres qui sor toz jugeors 
a seignorie et puissance " et si com 
il parloit de tels choses 
li sovenoit il mult sovent de la 
desertine ou li leus estoit 
qu il mult emmoit et quant il 
avoit tant parlé et tant dit si 
disoit qu il ne pooit la plus 
demorer et si metoit exemple 
quar il lor disoit qu ausi com li 
poison qui sunt traiz de l 
aigue muerent quant il sunt a 
sechie terre ausi defailent 
li moine quant il s atarjent avec 
les seculers choses et avec les 
mondaines paroles ' por ce " fait il 
' ausi com il covient lo 
poison estre en la mer nos convient 
il haster d aler a la 
montaigne ensus de gent por ce qu 
aucune obliance de nostre 
proposement ne nos vieigne par 
nostre atarjance " 
li prince s emerveilloient de la 
sapience qui el saint home estoit 
quant il ce li ooient dire et bien 
disoient veraiement qu il 
estoit 
home dieu et qu en home qui letres ne 
seust ne peust avoir 
si grant sapience se par la volente de 
seignor ne fust venue 
adonc estoit uns dux en la terre d 
egypte balachius avoit non 
cil estoit de la poeste nestorie 
lo prophete d alixandre cil dux 
estoit maus hom et destruisoit 
les crestiens et haioit sainte 
iglese de quanqu il pooit et par sa 
druerie faisoit il les moines 
et les damoiseles qui nostre seignor 
servoient desnuer et batre mult 
cruelment devant tot lo pueple saintz 
anthoines li envoia unes 
letres dont tele estoit li 
tenors ' je voi l ire dieu 
qui vient sor toi laisse mal a 
faire as crestiens que li 
ire nostre seignor ne te praigne 
qui te menace a doner mort 
prochaine " li maleures vit ces 
si les comenca a degaber et 
gita 
a terre et a cels qui aportees les 
avoient fist il mult de mal 
et de contraires et si lor 
commenda qu il renoncassent a 
saint 
anthoine qu il li feroit soffrir 
grief desciplines por ce qu il 
prenoit 
si grant cures de cels qui jesu crist 
servoient 
cil s en alerent a saint anthoine 
et li renoncierent mes dedenz lo 
quinsieme jor fu il bien vengiez de 
cele menace si com vos porrez 
oir dire et entendre balachius li dux 
s en ala a une soe 
maison plus prochaine de la cite d 
alixandre ensemble nestorie 
lo prophete que je vos ai devant 
nomé et furent monté sus les 
plus 
bials chevaus et plus dontez qu il 
avoient si com il chevauchoient 
ensemble tote la voie les chevaus s 
entrepincoient par feies si com li 
plussor font encore li chevaus 
sor que nestories seoit ahert 
balachie par la quisse si tres durement 
qu il li tresmort 
tote et l abat a terre de la fu 
il relevez et portez a la cite 
unques ne pot garir ainz fu dedenz lo 
tierz jor morz et bien fu seu 
a toz cels qui la estoient que la 
menace saint anthoine li ert 
bien averee issi fu li dux morz 
plusors autres qui venoient 
a saint anthoines por cele dotance et 
por cel miracle qu il avoient 
veue estoient amonesté par lou 
saint home qu il la dignete 
de cest siecle et la seignorie ne 
obliassent quar il n i avoit 
fors 
vanite et decevance et si feissent 
les ovres nostre seignor por avoir 
vie et joie parmenable les oroisons do 
saint home furent telx a 
plusors genz mult profetables 
plusors hauz homes deguerpirent 
lor granz richeces et lor granz 
seignories et si se misent a son 
commandement 
por mener sainte vie que vos diroie 
plus do saint home a bries 
paroles vos puis je conter que 
nostre sire avoit doné de 
lui mult bone mire a la contree d egypte 
ki fu cil onques qui venist 
au saint home dolenz qui ne s en 
repairast joianz et liez 
et qui fu cil qui a saint anthoine 
venist iriez et maltalentis 
qui ne s en retornast joianz ki fu 
cil unques qui saint home 
venist deconseilliez ne desconfortez 
qui ne repairast consiliez et 
confortez liement de quelconques 
beigsoigne ce fust de maladies d 
enfermetez de diables chacier fors del 
cors conseilloit il et aidoit 
et delivroit toz cels qui a lui en 
venoient 
que vos diroie je plus totes les 
genz venoient a lui de diverses 
contrees ne nus ne s i plaignoit 
qu il i fust venuz en vain ainz s 
en looient tuit ensi plainement 
si avoient droit quar il l 
enmoient sor tote rien por lo bien 
et por la docor qu il trovoient 
en lui et ce fu bien prové quar 
apres sa mort lo plainssent 
et plorerent ducement comme lor bon 
pere 
or est droiz que je de la fin 
die et comment il trespassa 
de ceste vie un jor avint que li sainz 
hom vint au primerain desert 
por viseter ses freres qui la 
habitoient si com il l avoit 
a costume la sot il par la volente 
nostre seignor lo jor de sa fin dont 
parla il a els et si lor dist ' mi 
fil oez et entendez 
la darraiene sentence de moi qui sui 
vostre peres quar je ne dot 
mie que quant je me partiroi de vos 
que nos jamais en cest siecle 
entreveoir nos doiomes m arme me 
contraint que je trespasse 
de ceste vie quar je ai ja 
trespassé yy anz et si sui ja 
oltre 
cel nonbre en l an cisqueme " ainsi 
parla sainz anthoines 
a ses freres qui mult furent dolent 
et tristes de la parole 
et bien en firent semblant quar il 
ploroient et demenoient grant 
duel et si l acoloient de totes parz 
ausi com s il deust maintenant 
morir et li sainz hom lor 
commandoit mult liement ausi com s 
il 
deust deguerpir estranges contrees 
et aler en la soe propre contree qu 
il deguerpissent les malveses 
pensees si com il lor avoit 
soventes 
foiz dit por garder lor ames ne n 
eussent nule envie fors d ensivir 
bones 
ovres si com li sainz hom les 
avoient faites ne n aprochassent 
mie 
les malvais homes qui la loi nostre 
seignor desprisoient et haoient 
et puis si lor disoit ' mi bel fil 
gardez la loi nostre seignor 
et les faiz et les bones ovres des 
anciens homes si com les 
escritures les testemoignent et 
meesmes ce que je vos amoneste 
et dit de tant petit de science com 
j avoie " quant il ot issi finee 
sa parole li frere l aparloient et 
detrioient tant com il 
pooient quar il cuidoient que li 
sainz hom deust iluec finer mes 
il lor contredisoit ne n o 
voloit mie por les costumes qui 
adonc 
estoient en egypte quar quant aucuns 
hauz hom i moroit hom martyrs 
dont en voloit honor et feste faire 
et ausi de toz les autres 
selonc ce que si ami pooient si 
envelopoit en lor cors en bials 
dras ne ne l enterroit lon mie et lo 
metoit len ensor liz qui 
a ce faire estoient atornez 
dedenz les maisons si les gaitoient 
et celes 
costumes tenoient il a grant honor a 
els quant il en moroit aucuns 
de ce proia mult saint anthoines 
les evesques qu il lo pueple 
chatiassent de ce et deissent as 
homes et as fames que ceste costume 
n estoit mie loiaux ne a deu 
plaissant ne belle quar li 
prophete et li patriarche avoient 
esté mis el sepucre si com il 
bien savoient et nostre sire fu 
mis en la sepulture juques au tierz 
jor qu il se releva et por ce 
estoit ce grant vices a cels 
d 
egypte qui lor morz n 
ensevelissoient mie maintenantque 
les ames 
en erent parti par ces paroles fu 
ostez li mavais usages fors 
de la contree et commencerent a 
metre les morz en terre et a enfoir 
et apres rendirent graices et 
loanges a nostre seignor 
saint anthoines qui cremi celes 
costumes et dota qu i ensi ne lo 
gardassent dont je vos ai dit et 
conté se parti de ses freres 
qui a lui estoient venu de totes 
parz si s en rala el parfont desert 
a son habitacle apres ce un petit tens 
quant il vit que la grant 
veillesce l apesantissoit et 
apressoit ses membres il apela 
yy suens freres qui yy anz avoient 
aresté pres de lui et mult 
volentiers 
l avoient servi en sa viellesce si 
lor dist ' mi bel frere nostre 
sire m a semons et bien sachiez 
que je covoit mult a avoir 
les celestiaux choses et vos mi tres 
chier enmi gardez que vos ne 
perdez lo travail que vos avez 
soffert par si lonc tens 
quar en mult petit de terme le poez 
vos perdre vos devez cuider 
et penser dedenz voz cuers que voz l 
aiez primes commencié a soffrir 
si croistra la force a vostre bone 
volente si con vos l avez 
comencié vos cognoissiez bien les 
mauvaies agais de l ennemi et 
maintes foiez avez veu ses crueuses 
forces et ses felonnies nostre 
seignor criez merci et la creance de 
son saintisme nom 
enfichiez en vos pensees si ne vos 
porra mal faire li ennemis 
ne grevance et si vos sovienge de 
mes amonestemenz et de mes paroles 
et si vos soviegne de ceste vie qui 
si est decevable 
si sachiez bien que li celestel 
loier vos en seront doné en vie 
parmenable eschivez atot vo pooir la 
compaignie de cels qui 
heent la loi nostre seignor si les 
haez ausi com je ai fait quar 
unques n amai lor secte por ce qu i 
sunt ennemi 
jesu crist lo seignor qui tot fist 
soiez ententif de toz vos 
pooiers de garder ses commendemenz si 
que li saint vos recoivent 
en parmenable gloire si com lor enmis et 
lor cognoissables quant 
voz ames seront des cors issues mi 
bel fil de ce que je vos ai 
dit ore et autre foiz vos seviegne 
et fermement l aiez 
en vos pensees et le metez a ovre 
et se vos unques m enmastes ne vos 
volez chose faire que je vos die 
ne commandement je vos 
pri que vos m enfoez en terre 
quant l enme sera de mon cors 
partie et si ne laissiez savoir nul 
home lo leu de ma sepulture 
et por ce repairerai je a vos que je 
ne voil mie que point de mon 
cors soit portez en egypte qu il ne 
me gardent selonc la vaine 
costume que je lor ai tant blasmee 
et qu i ne me servent 
par la mavaisse honor de cest siecle je 
ai bien fiance en nostre 
seignor quan j oi que mes cors 
devra resusciter qu il 
resuscitera sanz corruption ma 
vesture donrez vos la ou ge l 
adeviserai anathasie l evesque 
donrez vos lo drap sor que ge 
gissoie 
et une de mes afubleures et vos 
aiez la haire si la gardez 
et retenez " 
quant sainz anthoines ot si parlé 
et sa chose devisee il baissa 
ses deciples puis si estendi ses 
piez et regarda mult liement la 
mort 
et les sainz anges qui por lui 
venoient dont rendi li sainz 
hom 
l ame en lui et fu ensemble les sainz 
peres en parmenable gloire 
si com les escritures lo content et 
dient si deciples 
tinrent bien ses commandemenz et 
garderent et si enfoirent son 
cors 
si com il l avoient ne unques nus 
hom ne sot ou ses cors jut tresqu 
a 
hui cest jor fors si dui disciple ne 
ne set encore apres 
ce que li cors sainz fu mis en terre 
li dui disciple donnerent 
les vestemenz si com li sainz hom l 
avoit commandé a yy evesques 
qui mult s en esjoirent et por l 
enmor de saint anthoine les 
garderent en grant saintee ainsi 
fina sainz anthoines et 
trespassa 
de ceste vie mortel et fu en la 
compaignie jesu crist si com cil 
qui des s anfance lo commenca a 
deservir et toz tens servi 
nostre seignor tant com il fu en vie en 
bons ovres 
