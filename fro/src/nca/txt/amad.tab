communalment vous qui avés amé , et vous qui ore amés , et trestuit chil qui ameront , qu esperance d amer ont , vous qui avés oi d amours , selonc le conte des auctours et en latin et en roumans , des les tans as premiers amans , se vous me volés escouter , d un amant vous voel raconter et d une amante ki ama mult loialment tant cum dura . 
dire vous voel com il avint a cheus qu amors ensemble tint toute leur vie sans trichier , sans vilenie et sans dangier . 
en ceste afaire , en ceste amour , n avint onques fors grant ennour , et de deus pars grant loialte a tous les jours de leur ae . 
enpris ai iceste oevre a faire et a fenir et a chef traire . 
par raison , briement , sans alonge , vous di que ja fu en bourgongne uns dus de mult noble parage : a grant hounour maintint barnage , prouece , largece et bonte . 
il n ot au jour si renoumé , mien ensient , un tout seul homme , se rois ne fu , juskes a roume . 
tuit si procain , tuit si voisin estoient tuit a lui enclin , que par amor , ke par doutanche , car mult estoit de grant poissance . 
cil dus avoit un senescal preu et vaillant et mult loial ; 
n ot si vaillant houme u pais fors seul le duc , ce m est avis ; 
sages en pais et fors en guerre , de fors castiaus , de rice terre estoit rices et noble ber : bourgongne ot toute a gouverner . 
ne tenoit pas toute s ouneur dou duc , que plus tint a signeur : d autres signeurs terre tenoit . 
a mervelles riches estoit ; 
il ert sires de cinc castiaus mult bien seans et fors et beaus ; 
n ert pas mains gentix de parage , ne mains vaillans de vasselage dou duc , forsque tant seulement que ses hom ert tout ligement de sa moullier un fil avoit mult bel , qui o le duc estoit ; 
ainc n en ot plus en son eage , dolans en fu en son corage ; 
apres lui doit tenir s ounour . 
mais tant vous di qu a ichel jour ne fust en nul pais trouvés uns damoisiaus de sa beautes . 
il avoit ja pres de quinze ans . 
biaus ert et aligniés et grans ; 
de cors , de vis et de faiture ot en lui bele creature . 
de tous deduis , de chiens , d oisiaus fu si apris li damoisiaus que nus avant lui n en savoit . 
sour tous enfans sages estoit ; 
humles ert mult et amiavles , frans et courtois et servicavles , et mult amés de chevaliers , car tous les servoit volentiers . 
trestout l amerent et joirent , et sour toutes biens le chierirent . 
tant l amerent de grant amour com se il fust fil leur signeur , et disoit cascuns endroit soi que s il estoit fius a un roi , ou fius a rice empereour , ne poroit plus traire a hounour ; 
qu il n avoit teche , ne mais une , qui pas n estoit a gent commune : qu il n avoit pas ou mont dansele tant courtoise , france ne bele , ne dame de nule devise , ne pour biaute , ne pour frankise , qu il amast vaillant une alie . 
n avoit cure de druerie . 
mais tant d autre maniere amoit toutes celes a qui parloit : a toutes volentiers parla , mais ainc nule n en couvoita . 
ne l ont d autre chose blasmé forsque trop amoit castee . 
amadas par non l apeloient et par envie le noumoient tuit li pluseur des envieus : amadas , le fin amoureus . 
par envoiseure et par gas le fin amoureus amadas l apeloient , mais ne savoient com il verai prophete estoient . 
li chevalier mult le gaboient : li envoisiét li demandoient pour coi il n amoit par amour aucune dame de valour ou aucune gentil pucele qui fust france , ensegnie et bele : de tous biens en amenderoit , plus frans et plus courtois seroit , et plus hardis et mix vaillans , de toute riens plus entendans . 
a tous cheus qui che li disoient disoit qu en vain se travilloient , car il ne s en set entremetre , ne ja s entente n i quiert metre ; 
ne pot onques savoir d amour nule douceur , nule dolour , nul corage , ne nul penser , n a larron un regart jeter . 
mais puis avint en peu de tens qu il fu en tout autre pourpens , dont il ot ires et tourmens , et petit d assuagemens . 
car le duc , qui se sire estoit , de sa feme une fille avoit qui mult estoit et gente et bele . 
n ot si renoumee pucele decha les mons , de grant biaute , de francise ne de bonte . 
le chief ot bel et bien reont , la greve droite et blanc le front , et delies et blons les crins , plus reluisans que n est ors fins ; 
mult les avoit et biaus et lons : aval li toucent as talons . 
le vis ot blanc et bien traitis , et les eux vairs et signouris , douc le regart et simple et sage , que nus n i pot noter folage , ne nul samblant de lecerie , nul seul trespas de vilenie ; 
biau nes , biau vis et bouce bele , fresce couleur , com fleur nouvele . 
de cors est alignie et gente , si com nature i mist s entente a lui fourmer en touz endrois , pies et jambes , bras , mains et dois . 
sans toutes tekes estoit faite si com ymage en or pourtraite ; 
chiere courtoise et envoisie , envers tous frans homes haitie . 
fil ne fille li dus n avoit fors lui tout seul , pour ce l amoit , car ele estoit mult de boin aire , mult preus et de mult haut afaire . 
par soi tenoit grant cort pleniere com pucele de sa maniere qui tant estoit riche et proisie ; 
de chavaliers a grant maisnie , de valles et de damoisiaus , qui servent pour adous noviaus : fil sont as barons du pais . 
la pucele fu de grant pris ; 
ne cuic qu a cel jour fust trouvee pucele ou monde plus loee . 
noumee fu par non ydoine . 
je ne cuic jusqu en babilone fust plus bele dame seue ne d uel de chevalier veue . 
mais une teche avoit en soi , c onques ne fu fille a nul roi , n empereour , n a duc , n a conte qui si tenist petit de conte au droit d amor com el faisoit . 
d amour si sourquidie estoit et si fiere et si orgilleuse , vers tous houmes si desdaigneuse , qu el ne prisoit en son corage , pour biaute ne por vasselage , nul houme u monde , pour rikece , pour parente ne pour hautece , qui regart li fesist de l oel : mult par estoit de grant orguel . 
requis ent l avoient pluisour , mais ainc n i vaut metre s amor ; 
onques ne vaut par druerie avoir ami ne estre amie ; 
en despit avoit tous amans la pucele preus et vaillans . 
a un haut jour issi avint que li dus une feste tint a son rice castel dijon : venu i sont tuit li baron de la contree et du pais . 
en la sale de marbre bis fu la feste faite le jour , de service , de grant hounour , de riches boires , de viande , selonc cou que cascuns demande ; 
cascuns i fu mult ricement servis selonc le sien talent . 
li dus fu mult joians et lies de ses houmes qu il vit haitiés . 
li senescaus a icel jour sert a la table son signour d un mes roial a un doublier mult reluisans de fin or mier , et amadas devant son pere ; 
devant son pere a la table ere , cui puis avint mainte aventure . 
li dus l apela a droiture : le mes li commande a porter sa bele fille et presenter , qui tint a une part sa feste com pucele de haute geste . 
li damoisiax bien enseigniés , come courtois et afaitiés , de cest message se fist prest : otout le mes tournés s en est . 
devant la damoisele vint , salue la , du mes qu il tint le fist de par le duc present ; 
et la pucele boinement le recoit et celui merchie : le vallet de remanoir prie , car n a cure ke il s en aille . 
' amis " , fait ele , ' pren , si taille cest mes dedens ceste esquiele " . 
chil , qui la priere fu bele , a fait tout son commandement . 
ore escoutés com grant tourment li avint de cele aventure : de cel dont onques mais n ot cure fu si souspris , estre son voel , que mors en dut estre de doel . 
n est pas mervelle , qu il la vit a cele feste a tel delit , si tres bele et si envoisie , a ciere fine et si haitie que nule feme n ot mais tant biaute en soi , ne biau samblant . 
en l esgarder de la pucele li saut au cuer une estincele qui de fine amor l a espris ; 
ja en est tos mas et soupris et entrés en si grant effroi qu il ne set nul conseil de soi . 
ne set s il a joie ou dolour , ou amertume ou doucour ; 
ne set se il la vit ou non par songe ou par avision ; 
si a la memoire perdue , et si tourblee la veue que de sa main chiet li coutiax dont il doit trencier les morsiax sour la table , sour le doublier . 
la couleur li prist a cangier et en la face et ou menton . 
un souspir jeta a larron tres parmi les vaines du cuer : ' ha ! 
las ! 
" fait il , ' com je me moer por vous ma bele , douce soer ! 
ben sai que vous ne m amés mie . 
si m avés en vostre baillie que jamais , par nule devise , de vostre amor ne quier partir . 
bele , ne me laissiés morir en vos loiiens a tel tristrour . 
" de ceste nouvele dolour qu a si grant angousse l assaut , ne dist pas la parole en haut , mais coiement , ke nus ne l ot ; 
ains n i parla de langue un mot . 
en son corage , en son secroi fait ceste devise par soi ; 
car or ne puet a plus venir , et jete apres un grant souspir . 
pales devint , aval s acline , pasmés chiet devant la mescine . 
la pucele s esfroie et crie a haute vois : ' sainte marie ! 
" vallet i salent et serjant , viel et jovene , petit et grant . 
tuit cuident qu il doie morir . 
mais tost revint ; 
un grant sospir fait mult a trait a longe alaine . 
au cuer li siet la douce paine et la caleurs ki tot l alume et de douceur et d amertume . 
d amer est mervilleuse cose : mervelles fait en poi de pose . 
qui bien veut amors esprouver , mainte mervelle i puet trouver , car de chose amere fait miel , et de douceur fait savoir fiel ; 
et de caut froit et de froit caut , et de haut bas et de bas haut , et de mal bien et de bien mal , de desirier ire mortal , de caaste ardeur mult aigre , vis coulouré fait taint et mult paile et fait amer cou ke on het . 
li fius au senescal le set , qui si desirre a cruel cuer ce ke tous jors ot contre cuer . 
la pucele franche et courtoise , dou mal a damoisel li poise et mult le plaint , mais ne set mie com amors l a en sa baillie . 
espoir , se ele le seust et son cuer de riens conneust , s ele daignast et bien vausist , la dolour du cuer li traisist . 
ne l esteust en autre terre autre mire mander ne querre de monpellier ne de salerne , car sa doleur toute gouverne la damoisele , et son delit . 
se le seust , fust l en despit : ne le set mie , si le plaint , car pres de mort le voit ataint . 
li chevalier , li damoisel , les puceles et li dansel le plaignoient , car n ot confort en lui fors la procaine mort , tant a grevex mal et cruel . 
conduit l en ont a son ostel et si l ont coucié en un lit . 
de tout le mont li est petit forsque de sa douce doleur dont muert a si tres grant tristeur ; 
qu estre son voel est si aquis que pres de mort en est souspris . 
le mangier et le boivre pert si que li cuirs as os s ahert ; 
la cars s en fuit , tant est destrois . 
si mal la vit a ceste fois que demi an gist en langueur . 
mais ainc tristrans si grant doleur ne souffri pour yseu la bloie , ne tant mal sans confort de joie , com amadas en a sousfert ; 
mais il a son cuer si couvert que nus ne set dont il se deut , n a nul home dire ne l veut . 
pour ce demaine vie male : ou vis li pert , qu il a si pale ; 
a doleur a mise s entente . 
a soi meisme se demente et dist : ' dix ! 
com par grant folage sui si espris de mortel rage qui ce counoit qu estre ne puet ; 
sans nul confort morir m estuet , car cele qui me taut la vie se m a la force si ravie , et cuer et cors m a si destroit et liié de s amor estroit que j en sui a la mort livrés , se par li n en sui delivrés . 
par li ? 
dex , sui je dont dervés ? 
cuit qu ele me doie garir ; 
par diu , ains me lairoit morir . 
morir ? 
certes , je ne cuic mie : ne feroit pas tel vilenie . 
" mult se deresne en son porpens diversement selonc son sens , que il ne set qu il doie faire , asses a mal , paine et contraire , de l angousse qu il a emprise . 
en mainte maniere devise son voloir et sa volente tant qu il a un consel trouvé ou il se veut du tout tenir . 
ne veut son consel descouvrir a estrange ne a privé , car por un val plain d or rasé , ne vauroit il que le seust hom qui de lui tant privés fust , se n en venoit par lui a chief . 
pour cou vaura , bien li soit grief , celer trestout le sien corage ; 
sans mandement et sans message vaura parler a la pucele , savoir de ceste ardeur nouvele le quel il doit , plaindre ou doloir , ou de nul bien confort avoir . 
au quel qu il tourt , ou mal ou bien , celer li veut sour toute rien . 
s a la doleur doit revertir , si vaudra par lui seul morir ; 
et se il a sa volente de ce que tant a desiré , que sa demande et sa requeste sans delaiance li soit preste , si vaura vivre et estre lies : jamais , nul jor , n ert coureciés . 
li quex k aviegne mult se crient ; 
pour tant , au bien celer se tient , car plus avient bien a celer sans vergougne que trop parler . 
cose celee puet on dire , car par raison oevre matire ; 
mais quant de bouce est hors issue parole et d autrui entendue , jamais , tant com siecle durra , en tel mesure ne venra que sainement soit bien celee , puisc une fois est escapee : pour ce se veut tenir en soi et a tous coile son secroi . 
de tout se tient a chel voloir . 
ore a confort de son doloir ; 
menjue et boit plus qu il ne seut : ce le conforte dont se deut . 
tant s esforca qu il se leva ; 
boire , mengier , juer ala . 
confort a d esperance vaine , et vient a cort a quelque paine , a foible cors , a couleur pale . 
li dus et tuit chil de la sale li fisent joie et biau sanlant ; 
de s avenue sont joiant . 
idoine , la bele faiture , qu il tient sour toute creature en son corage pour amie et d autre maniere anemie , en fait grant joie sans faintise , car mult l aime en son cuer et prise de boine amour sans druerie ; 
car ne sot pas la derverie , la grant rage , la mortel paine que pour lui amadas demaine , qui est en si tres grant esrour qu en bref terme , o sa grant dolour , vient en la chambre la mescine de qui ne puet avoir mescine . 
mult escieriement la trouve . 
comme amors li commande et roeve , la salue d un grant souspir parfont de cuer , lonc a loisir , et d un regart douc et piteus , simple , souef et amoureus . 
idoine ne s en apercoit , car ne pensoit en nul endroit c amer la vausist amadas , ne a de certes , n a gieu , n a gas ; 
mais comme franke damoisele mult doucement a soi l apele ; 
les li l assiet par grant amour com pucele de grant valour , courtoise et sage et ensegnie et humble et franke et envoisie . 
ele ne set pas l aventure : parole a lui d envoiseure de pluseurs coses en secroi . 
amadas en est en effroi ; 
ne set ke faire ne que dire , que trop a chi grevex martire , car du celer li est mult grief , et du descouvrir a meschief . 
mais mult l avés oi souvent en reprouvier dire a la gent : ' fort cose a u faire l estuet " . 
par estavoir , ch il el ne puet , convient li descouvrir s amor et la flame dont en dolour a embrasé le cuer dou pis ; 
en la parfin , mult a envis , a grant paour et a grant honte commenche a basse vois son conte . 
l amour ki l a en son destroit li enseigne com faire doit . 
en couvrant descoevre son conte , en descouvrant coeuvre sa honte . 
amours le fait soutil et sage ; 
couvrant descoevre son corage . 
c est d amour sens et grant mesure soi descouvrir par couverture , et en couvrant parole ouverte , en descouvrant cose couverte ; 
car ja ne venrés honme sage d amors , s il ne set son corage par couverture soi couvrir , et en descouvrant soi couvrir . 
premier parole par figure a une foible couverture , par raison mains aperceue , couverte et nonpourquant seue , par mainte parole couverte , oscure et nonpourquant ouverte et ague et apercevant , en double maniere ataignant . 
l ire demoustre et la grant paine que por la pucele demaine , com vit a doel et a dolour , et descoevre la grant langour , le desirier , le mal sousfrir , dont jamais ne porra partir . 
mult se demente boinement , merci criant cent fois et cent . 
sans nule noise et sans nul cri , prie mil fois : ' bele , merchi , com chil qui voit en fin sa mort , se par vous n a hastif confort . 
" idoine a la requeste oiee , mult le tient a grant derverie , a grant escar et a outrage ; 
irie est mult en son corage ; 
quant la parole a entendue , de mautalent toute tressue . 
orgilleuse est de grant maniere : ja desist tost parole fiere qui li venist a grand contraire , mais comme france et debounaire , courtoise et ensegnie et sage , s ire refraint en son corage et asouage et amesure . 
en apres dist , sans couverture : ' que me dis tu , frere amadas ? 
est ce a certes u a gas que tu me dis ? 
je ne puis croire que ceste requeste soit voire ; 
bien sai que c est envoiseure , mais je n ai de cest gaboi cure . 
se tu m aimes par druerie , dont te vient si grans derverie et tes rage com as ou cuer ? 
comment osas tu a nul foer si grant outrage descouvrir ? 
ne me voel pas pour toi hounir . 
pucele sui de haut parage : ne puis trouver en mon corage qu en tel maniere amer te doie , que ja loee n en seroie , mais blasmee de toute gent , car j ameroie bassement ; 
et d autre part , en cuer ne l ai . 
a ceste fois ne te dirai nule cose par felounie , orguel , fourfait ne vilounie , ne outrage , ne nul desroi ; 
tu as esté mult bien de moi . 
or te castie , biaus dous frere , car par la foi que doi mon pere le duc , qui m a souef nourie , se mais enprens tel derverie , tu i aras mult grant damage ; 
je te ferai faire hontage . 
de ta requeste sai la fin : tu as trop beu de fort vin ou d autres boires , dont tu as cangié le sens , ses , amadas . 
encargié as trop pesant fais : garde ne m en requieres mais . 
" amadas l ot , mult s en aire ; 
a grand doleur plaint et sospire , un souspir fait a grant alaine . 
ore est entrés en si grant paine dont l ame quide en brief tans rendre , que puisk il sot primes entendre parole , proumesse certaine , folie sans raison humaine , n oi mais si grieve nouvele com le respons de la pucele mult a grant duel , vergougne et honte ; 
bien voit que riens mais ne li monte parole ne bele priere . 
angoussex est de grant maniere , com chil qui a toute sa vie tournee a droite derverie . 
de la cambre mult tost s en tourne , tristes , pensis , a chiere mourne ; 
il a mult grant honte et vergougne : je ne ne cuic qu il ait en bourgoigne si mal bailli un tout seul houme . 
de la cambre ist , ce est la soume , tous esperdus , a couleur pale , et trespasse toute la sale . 
esbahis est a grant mervelle , que d uel ne voit ne n oit d orelle ; 
ne prent de riens garde ne cure fors de sa grant mesaventure . 
a foible cuer vient a l ostal , a nul jour mais n ot si grant mal . 
d eures en autre couleur mue , mainte fois se pasme et tressue ; 
le mangier pert , juer et rire . 
a grant doleur et a grant ire languist un an a itel paine que plus li est la mors procaine que l esperance de sa vie . 
mais nus ne set la grant folie dont s est cargiés a cruel foer : s en a le cors et tout le cuer foible d une longue langueur . 
plus de mil houme en ont doleur et mult grant pite de son mal . 
li dus , mult plus du senescal , qui ses pere est qui l engendra , le plaint et grant doleur en a . 
cil de la court , petit et grant , chevalier , vallet et serjant , les dames et les damoiseles , les meschines et les puceles , et toutes celes du pais de haut parage et de grant pris le plaignent et regretent fort , ne mais que cele dont la mort a receue a par un poi : ce est ydoine o le chief bloi , la fille au duc , qui pas ne l plaint dou mal dont si le voit ataint . 
forsque de lui je ne cuic pas , ne a de certes ne a gas , fust mais enfes de mal ataint si regreté ne itant plaint . 
ensi l estut un an languir sans esperance de garir . 
en une nuit fu mult irés de son grant mal et tourmentés , et desiroit forment la mort , car ne se en nul confort . 
en mainte guise se demaine ; 
en cele angousse , en cele paine s est pourpensés seneement que langui a trop longement par fol corage et par folie , par non savoir une partie ; 
bien set de fi que n en puet mais : cargiés est de trop pesant fais qu il a empris a itel foer ; 
atant li est creus u cuer que il ne s en puet mie partir . 
pour fol se tient au departir qu il ne requiert plus d une fois la pucele , car bien fust drois que autre fois la requeist , ja soit ce que l escondeist ; 
tost avenroit , par aventure , qu ele ne seroit pas si dure a l autre fois com primes fu : n ot mie bon conseil eu ; 
au quel qu il tourt , ou mal ou bien , ne laissera por nule rien , pour mal dont ait esté destrois , ne la requiere une autre fois ; 
ice veut faire vraiement . 
or le fait auques liement ; 
a cest voloir du tout se tient . 
com il ains puet a la cort vient ; 
par samblant est trestous haitiés comme s il fust joians et lies , et a la cort son signeur sert . 
atandu a tant et sousfert que il voit ore et liu et tens a descouvrir le sien pourpens plus tost que il puet avenir . 
ne veut attendre ne sousfrir : a toute sa pale couleur entre en la chambre a grant peeur . 
devant la damoiselle vient , mais tant la doute et tant la crient que neis esgarder ne l ose ; 
a basse vois , a chief de pose , la salue comme esmaiiés . 
devant li s est agenouillés , si l a prise par le mantel fait d un dyaspre rice et bel . 
a grant paour vers soi la tire , et commence son conte a dire piteusement , o grant souspir , que pities est de lui oyr : ' merci " , fait il , ' ma douce amie ; 
vous l estes , mais je ne l sui mie . 
dame , com chil qui tant vous aime que grant dolour pour vous demaine , merci vous cri plus de mil fois . 
dame , pour vous sui si destrois que bien le poés esprouver ; 
ne je ne puis mie trouver en nul sens ke soiiés ma drue . 
pour ce ai goie en fin perdue que jamais par nule devise , se n est par vostre grant francise , ne la quit recouvrer nul jor , ne issir hors de ma dolour , de la languer ne de l escil , se de cest dolerex peril dont j ai le cuer si mal bailli que jou ai a tous bien fali . 
langui en ai par estovoir , sans nul confort de joie avoir ; 
ma vie est en vous et ma mort : pechiet ferés et mult grant tort , se me laissiés issi morir , quant ne me puis de vous partir . 
ja soit ce que m aiiés trait hors , douce amie , le cuer du cors , et si ne l avés pas o vous ; 
ains est si perdus entre vous : vous ne l avés ne je ne l ai . 
si mal bailli houme ne sai com je sui , ne qui tant mal ait , car le cuer ai du ventre trait . 
morir m estuet , pas ne m en faing . 
et vous m avés si en desdaing et si prenés mes dis en gros que je devant vous venir n os pour mes grans doleurs descouvrir . 
ne m i laissés , dame , morir pour seul sousfraite de confort , car je sui mult pres de la mort . 
bele pramesse sans proufit me donroit issi grant delit dou mont la joie toute aroie , que mais de riens ne douteroie , ains seroie si au dessus que jamais ne querroie plus . 
se ne m aidiés tost a la fin , je m ocirai ains le matin . 
ne me laissiés porter tel fais , car onques en cest siecle mais france dame ne damoisele , pour parage tant ne fu bele , ne fist , certes , pechie si grant ne si cruel ne si pesant com vous ferés se je m ochi . 
je n en sai plus , dame ; 
merci ! 
" idoine l , ot la couleur mue , de maltalent toute tressue , d angousse li frit la cars toute . 
par ire dist parole estoute , car mult se tient a mal baillie de la requeste qu a oiee , et dist : ' leciere outrequidiés , gars anieus , fox assotiés ! 
que as tu de ton grant sens fait ? 
tu l as perdu tout entresait . 
tu es dervés , mien essient , tu te contiens trop folement ; 
trop as ton sens ariere mis . 
qui quides estre mes amis et me dis que d amour t amaisse . 
mix vauroie estre en un fu arse et detraite a quatre chevaus et par montagnes et par vaus que feisse tel lecerie que t amaisse par druerie . 
ceste rage c au cuer te monte te traira encore a grant honte . 
souviegne toi que bien est drois de ce que dis a l autre fois . 
mais poi t esmaies d un lait dit , d une estoutie c est petit . 
mais que doi l ame mon pere ne a la ducoise ma mere , se mais t avient iceste rage que me requieres de folage , tant te ferai batre a mes sers que tourneras le ventre envers . 
se ne t en fuis , leciere , hors , maintenant ert honis tes cors . 
" amadas l ot , un souspir jete et dolereusement regrete son grant outrage et sa folour , dont tous jors mais avra dolor : n avra mais joie , si com quide . 
pour la ricoise de melide ne vausist oir tel contraire pour tant qu il s en peust retraire . 
de la cambre ist a mult grant paine ; 
or a ire et doleur certaine pour la ramprosne c a oiee dont trop le courouce s amie . 
mais ainsque de laiens fust hors , tant est foibles que cuer et cors a la terre est cheus pasmés ; 
pales , tains et descoulourés , tous estendus gist a la tere . 
atant l estoient venu querre de la court quinze chevalier , li mix vaillant , li plus legier , quant amadas troevent pasmé , mult par s en sont espoenté , car pale le voient et pers , tout amorti vaines et ners . 
mais un poi li est revenue et la memoire et la veue pour les chevaliers qu il entent , car bien quide certainement que ce soient li pautounier qui li viegnent les os brisier ; 
en son seant se lieve amont . 
li chevalier grant duel en ont ; 
demandent li com il se sent , et il repont ke malement , que recheus est en son mal : ' or l ai si finement mortal que jamais jour ne quic garir ; 
a court terme m estuet morir . 
" cil le regretent mult forment , car amés ert de toute gent . 
atant sont li houme venu . 
tuit esfraé , tuit esperdu ; 
l enfant portent a son ostel : onques mais n ot mal autretel . 
il a trouvé son lit tout prest ; 
tous malades couchiés s i est . 
a grant paine et a grant ahan languist en son lit bien un an . 
li chevalier s en vont tout droit en la cambre u ydoine estoit , et si li ont dit et conté comment cil trouverent pasmé a l uis de la cambre amadas . 
ydoine l ot ; 
isnellepas s en courouca , mais mot ne dist . 
n i a un seul , grant ne petit , home ne feme , qui ne l plaigne , et qui de lui servir se faigne , fors seul ydoine qui l a mort pour seul sousfraite de confort . 
amadas tout un an languist ; 
li vis li taint et enpalist , li cuirs li tient mult pres des os , ne jour ne nuit n a nul repos , li cars s en va toute et defrit . 
un an tout plain gist en son lit en tel tourment , en tel languer , c onques hom n ot si grant doleur . 
riens ne couvoite fors morir , quant d idoine ne puet joir . 
mult par li deplaist durement que il languist si longement et que plus tost ne trait a fin : de ce se plaint soir et matin . 
ensi avint qu a un haut jour , en la court le duc son signour , doi fil as barons du pais , de haut parage et de haut pris , avoient pris sus le gravier un bouhourdeic mult plenier . 
de deus pars i ot compaignons mandés , et lonc et pres semons , de tout le mix de sa contree . 
apres mangier , la relevee , pour bouhourder sont apresté et issent hors de la cite , si sont venu dehors au plain plus de cent , n i a vilain , ains sont tuit gentil damoisel , bien bouhourdant et preu et bel . 
de la vile issent mult grant gent pour veoir le tournoiement , et chevalier et damoiseles , esquiier , bourgois et danseles . 
quant passent par devant l ostal ou li enfes gist du grant mal , se dient tout : ' a las ! 
a las ! 
grans damages d amadas qui si languist ; 
che est dels grans ; 
s or fust haitiés , lies et joians , dix ! 
com il le fesist hui bien ! 
certes n en doutissons de rien que de deus pars tous n es venquist . 
dius ! 
quel doleur que si languist ! 
" n i passe nus qui ce ne die . 
de son lit a la plainte oiee ; 
or li enforce sa doleurs , or li croist et naist sa languers , or regrete son fol pourpens , or quide avoir perdu son sens . 
de la plainte qu a entendue de ceus qui passent par la rue est enforciés en si grant duel que volentiers morust , son voel , car sa jovenece et sa valeurs , sa sotie et sa fole erreurs , sont a tenchon et a estrif . 
mult se claime dolans , caitif , car il n a nule garison . 
or escoutés sa grant tenchon : sa jovenece veut qu il se liet et que riens mais ne se griet ; 
mais sa foiblece li desfent et ses voloirs , qui li aprent qu il n ait desir fors de la mort , se de s amie n a confort . 
par estavoir li convient faire , tourt a savoir ou a contraire , ce qui li vient en son corage , car espris est de trop grant rage . 
li jours fu lons et clers et biaus . 
atant es vous les damoisiaus qui hors au plain orent esté et leur deduit tant demené que il fu tans de departir ; 
n ont corage de plus sousfrir . 
hastivement parti s en sont , que de deus pars mult bien fait l ont , mult s estoient le jour deduit . 
en la vile entrent vers la nuit , et quant revienent a l ostel , d amadas dient autretel com il avoient dit le jour . 
pitie en ont tuit et dolour , cascuns le plaint et le regrete . 
il l entent bien , un souspir jete ; 
puis si se pasme au revenir et plaint com ja porrés oir : ' biaus sire dix , com mar fui nés et com de mal eure engenrés , que je sui si lasques de sens , si povres , de si fol pourpens , que je ne me puis castiier ne mon corage refrenier de la rage dont je me moer , ne vivre ne puis a nul foer . 
morir ne vivre bien ne puis , de nule part confort ne truis ; 
ne je en vie ne en mort ne puis trover bien ne confort . 
encontre cuer m est mult la vie ; 
li mors ne me laisse en baillie , si com vauroie , c ains le jour seroit la fins de ma dolour et de mon mal , tout a delivre , c ainsi ne puis longement vivre . 
ou il m estuet de tout garir , ou a court terme a duel morir . 
ma garison ne voi je pas . 
" atant souspire et dist ' ha ! 
las ! 
se jou par ma rage m ochi , dont sai jou bien certes de fi que , quant m ame ert du cors issue , finablement sera perdue . 
je meismes ne m os ocirre , et mal m est vivre a tel martire . 
mais or sai bien que je ferai . 
comment raisnavlement morrai : je m en irai tout droit a li et si li crierai merchi ; 
ele en avra grant mautalent et lors , je quit , isnelement fera venir ses pautouniers et ses garcons et ses huissiers pour moi hounir et vergougnier , pour moi batre et pour laidengier . 
foibles sui , si cancelerai , que ja puis vivre ne porrai ; 
je n i voi autre garison , mais morir par ceste ocoison . 
puis aint ma dame u haut , apres ma mort puis ne m en caut . 
" de cel pourpens est forment lies et fait semblant d estre haitiés . 
son maistre fait a lui venir , mais ne li veut pas descouvrir ne son pense ne son corage ; 
mais a tous coile son malage ; 
dist qu a sante tourne sa vie . 
sa gens en est tout esbaudie . 
au plus court terme que il puet , comme chil qui faire l estuet , en vient a ydoine la bele o toute sa foible querele . 
atourné a tout son corage ou a gaaing ou a damage ; 
pour avoir mort ou garison a mis son cuer en abandon ; 
a ce voloir du tout s acline . 
alés en est vers la mescine ; 
un souspir fait en gemissant , plus de bon cuer que peneant ne font por les pecies crueus . 
vous en avés veu de teus atout bastons de fer liiés , qui mains depleurent leur pecies et pleurent mains en souspirant que cil ne fait son fol talent . 
' dame " , fait il , ' por diu , merci ! 
longement ai pour vous langui a grant ahan , pres de la mort , et a grief paine sans confort . 
de trestous les amans du mont , qui en cest siecle amé ont puisqu adans fu primes fourmés , ne cuic c uns hom fust ja trovés qui tant ait enduré d amours ires et maus , paines , dolours , com je ai sousfert a mescief pour vous , ma dame ; 
mais a grief m est si tourné ore en la fin , desus cel pavement marbrin , a court terme , tout a estrous , a grant doleur , ci devant vous , m ert ja du cors l ame ravie . 
puis amerés , ma douce amie , qui vous plaira , je n en puis mais . 
si sui cargiés de pesant fais que si mult tost devant vos pies me verrés de vos amisties partir , se n ai de vos confort , par droit destresce de mort . 
" idoine est mult de grant corage : a grant escar et a outrage le tint et a mult grant mervelle ; 
d ire devint toute vermelle : ne pot de grant piece parler , fors seulement lui regarder , car ne l quidoit si fol de rien qu il ne deust penser tres bien a la honte et au maltalent et au cruel castiement dont castiét l avoit souvent . 
quant s est teue longement , parole dist cruele et fiere dont a lui estoit coustumiere : ' mauvais gars , lechiere afolés , quant castiier ne vous volés , je vous ferai devant moi batre et la parole arriere enbatre si que mais jour de vostre vie n orrois parler de druerie ne vous souviegne de cest jor . 
" atant apele par irour , par mautalent , trois pautouniers . 
mais garcons , serjans ne huissiers dedens sa chambre ne trouva ; 
quant ot a li nus ne venra : ' va t en " , fait ele , ' o ton dosnoi . 
mar te venrai mais devant moi , que ja de moi confort n aras . 
ce est la fins , ains en morras . 
" quant ce a oi amadas , souspire et dist mil fois ' ha ! 
las ! 
" dou cuer plus c onques mais ne fist ; 
sa grant doleur plaint et gemist , et plus li est greveus li fais que nule riens du siecle mais ; 
car en son cuer mult plus se deut de ceste amour ke il ne seut , car la fine rage d amours , et la nature et la calours , et la paours que de la perte doutance et paine avra sousferte , li ont le cuer si tourmenté , esfreé et desesperé et esperdu et amorti que pasmés chai devant li ; 
si a de certes finement que riens ne voit n ot ne entent . 
nient plus que pierre ne se muet , ne piet ne main mouvoir ne puet , ains gist ausi com s il fust mors : trop li demeure ses confors . 
idoine voit que por s amour se moert li enfes a dolour qui pasmés est ; 
s a paour grant , quant issi voit gesir l enfant . 
forment se crient qu isnellepas devant li ne muire amadas ; 
si fesist il , tost i morust , car maintenant li fust li cuers , se tost n eust confort ; 
mult estoit ja pres de la mort . 
el le regarde ou vis tot droit : com s il fust mors jesir le voit , tout sans alaine et sans caleur . 
tainte ot paile et la couleur ; 
ne quide pas qu il soit pasmés , mais entresait a fin alés , car riens ne voit n ot ne entent . 
adont primes pites l em prent ; 
ne quide avoir confession jamais a nul jor ne pardon dou grant pechie que ele a fait , se ele ensi morir le laist a grant angousse pour s amour . 
et d autre part ra grant paour qu el n en ait blasme et mauvais cri , s en sa cambre muert devant li . 
pour ce mult grans pites l en prent , car el cuide , tout vraiement , que il soit mors ; 
li cuers l en deut mult plus asses que il ne seut . 
et le regarde doucement ; 
gesir le voit en tel tourment , et pale et froit tout estendu , et voit qu il a le sanc perdu dou vis qui bien i avenoit . 
tout maintenant , illoeques droit , une doleurs ou cuers li naist qui mult li grieve et mult li plaist . 
mult en veut l angousse sousfrir , commentqu il en doie avenir , qu estre ou corage ou ancois fu ; 
si alume et esprent dou fu dont ele voit celui morir : a son mal li estuet partir . 
par le commandement d amours , pities et francise et paours forgent mult tost un trencant dart : communement de la leur part li ont lanciét parmi le cuer . 
ne se tenist plus a nul foer , pour la dolour que ele sent , qu el ne souspirt plus tenrement et plus de cuer isnellepas c onques ainc ne fist amadas . 
car aincqu el eust a cief trait le souspir amoureus c a fait , pasmee rechiet desous lui : or sont a un seul mal andui . 
mais la pucele ancois revient ; 
d ire et d amour souspire et gient . 
les lui s asiet toute esbahie et dist : ' lasse ! 
com sui traie par mon fol sens , par mon outrage et par mon trop cruel corage . 
. 
. 
xxx xxx sui deceue et malbaillie , quant ai si gentil home mort pour seul sousfraite de confort . 
seulement pour la grant biaute dont dix l a si enluminé , et pour les biens qui en lui sont plus qu en tous les homes du mont , n a sous ciel si haute mescine , fille de roi ne de roine , s il la daignast amer d amour , n eust de lui mult grant hounour . 
trop li ai esté fiere et dure et orgilleuse a desmesure ; 
s ai fait que fole et que dervee , et que vilaine sourquidee , que non sachans et ke caitive ; 
or m en repent ; 
tant com sui vive , li serai mais veraie amie , se dix le ramenoit en vie . 
tant a sousfers pour moi grans maus , angousses et ires mortaus , que bien redoi espeneir mon orguel et pour lui sousfrir partie de la grant dolour c a sousferte pour moie amour ; 
et je pour lui en souferrai : doreenavant a lui m otroi " . 
son mantel vair entroevre atant , si se laist cair sour l enfant ; 
ses bras souef au col li lace et par mult grant amor l enbrace ; 
si li baisa en un randon yy fois le bouce et le menton . 
vous savés bien que dou baisier a icel point eut grant mestier quant hom est pasmés par tristrece , par vanite u par feblece , se on le baise auques sovent par bon corage doucement , de pasmison plus tost revient . 
ydoine entre ses bras le tient , vers soi l enbrace et si l estraint ; 
de lui baisier pas ne se faint , sa bouce endroit la soie met , se l baise issi tres souavet que s alaine couler li fait souef o les souspirs qu il trait jusques au cuer , que bien le sent . 
entr eus n a mais descordement , car andoi li cuer de leur cors , parmi les cars qui sont dehors , s entralument et s entresentent , en abandon s entrepresentent , dou fu d amor l uns l autre esprent ; 
si s ajoustent naturaument par si fine loial amour e de tel fu que jamais jour c aient a vivre n estaindra , tant com cascuns vivans sera . 
natureument leur est venus cis dous fus es cuers et creus . 
ne leur vint pas pour manger fruit , ne pour boire , ce sachiés tuit , por coi li pluseur destruit sont qui ca arrieres amé ont , com de tristran dont vous avés oi , et de pluseurs asses . 
mais cist sont de fine amistie natureument entreplaié . 
tant par l a baisé doucement par fine amour , et si souvent , que il revient de pasmisons . 
un soupir jete ki fu lons ; 
les euls oevre piteusement et dist souef et belement con cil qui est tous esperdus : ' dix ! 
cil grant max , dont m est venus ? 
" mais si tost com ydoine voit , qui en ses bras le tient estroit et qui souef l acole et baise , ne sent mais doleur ne mesaise , car el mont n a prince ne roi tant ait com il a endroit soi . 
s il est haitiés ne l demandés , car en fin savoir le poés . 
adont dist raison enterine : ' ma douce dame france et fine , onques mais si grant courtoisie ne fist en ceste mortel vie pucele com vous fait avés ; 
or vous en rende dix les gres . 
" idoine li respont en bas , couvertement , car ne veut pas qu il sace com est bien de li : ' amis " , fait ele , ' ore est issi : je sai mult bien , si l ai veu , grant mal avés pour moi eu , travail , angousse , ires plusors , poi de joie , maintes dolours ; 
ce poise mult durement qu avés sousfert si grief torment si longement a tel dolour . 
or vous otroi toute m amor ; 
par tel convent com vous dirai sour tous homes vous amerai . 
or vous penés d estre amiables et enseigniés et servicables , frans et courtois a toute gent , et preus et larges ensement , dous et gentix a acointier , ne ja n amés faus losengier . 
orguel , sourfait ne desmesure ne faites ja , n en aiiés cure ; 
laissiés trestoute vilounie , encriemete , tout estoutie ; 
soiiés de haut cuer et de sage , car mult estes de haut parage . 
par droite nature devés d armes preus estre et alosés , car vostre pere et vostre ami l avront tos jors esté issi . 
et au plus tost que vous porés d armes avoir , les requerés que il prient vostre signeur le duc , qui vous veut grant honeur , qu il les vous doinst si ricement com il doit et a vous apent . 
puis si errés de terre en terre vostre pris pourcachier et querre . 
larges soiiés et frans et prous : li vostres soit dounés a tous . 
si vous serai loiaus amie a tous les jours mais de ma vie . 
par tel convent vous doins m amour ; 
c onques n amai jusqu a cest jour , ne n amerai jamais nul houme autre que vous , ce est la soume . 
si soiiés tex , biaus dous amis , si vaillans et de haut pris que sauve i soit l amours de moi . 
" un anel oste de son doi , ou sien le mist et dist : ' amis , par cest anel d or vous saisis de m amour tous jors loiaument . 
" atant le baise doucement et du sien doit un anel prist , letré , qu en son mal faire fist . 
de leurs deus nons entreposés estoit li aneles letrés : par seulement tant de confort estoit trestournés de la mort ; 
par le delit qu il en rechut se tint ou mal qu il ne morut . 
mais quant ydoine l a veu , les letres list , s a tout seu ce qui estoit entour escrit ; 
mult doucement s en jue et rit de che qu il est entreposés . 
mais je sai bien de verites que plus li fu legier a rire pour cou qu ele en seut la matire qu a un autre qui ne l seust : ja pour riens nul ne l leust . 
au lieu de l autre anel le met , puis li dist bel et souavet : ' cestui voel tenir de par vous , et si sachiés , tout a estrous , jamais de moi ne partira tant com nostre amistes durra : ce ert en loiaute toudis , s en vous ne remaint , dos amis . 
" et il merci l en rent issi com a cele qui l a gari dou tout et rendue la vie . 
de bon corage l en mercie . 
quant ont parlé a leur plaisir tantke fu tans du departir , le congiet prist et si s en vait com a celui qui bien estait . 
or a acompli son voloir de ce qui tant l a fait doloir . 
si tres grant joie a de s amour que tost revint en sa coulour et cuer et cors li enforcist . 
tant par amende et embelist , com cil qui a quanque il veut , que de nul mal mais ne se deut ; 
fors seulement d armes avoir dou tout en tout a son voloir . 
tant esploite , ce m est avis , a son pere et a ses amis en vient et si leur dist briement que il aillent hastivement au duc , son signour , pour priier que il le face chevalier . 
' biaus fius , mult par avés bien dit ; 
a mult court terme , sans respit , avrés armes a grant hounour de vostre naturel signour " tout maintenant au duc s en vont et dou vallet moustré li ont . 
li dus leur respont en riant que mult en a le cuer joiant , et qu il li donra ricemant les armes , tout a son talent , demain au jour sans contredit : ja n en querra plus de respit . 
si fist il . 
l endemain au jour li cainst l espee , et pour s amour cent damoisiaus preus et vaillans douna armes et caist les brans , et si tint cort rice et houneste et fist mult joie et grant feste . 
or est chevaliers amadas . 
au mien espoir , je ne cuic pas qu il ait un si vaillant danzel , ne si aligniét ne si bel deca les mons , en nul pais , de facon , de cors ne de vis , ne plus sage ne plus soutil , n en toute riens un plus gentil : mult par i a biau chevalier . 
a l ostel vait apres mengier ou il se fait a son plaisir et bel et ricement servir . 
mult largement doune et despent si que tuit cil communaument qui de riens l aiment et sont liet . 
l endemain prent au duc congiet : aler veut son pris pourcachier , parmi les marces tournoiier . 
mais a s amie ot ains parlé , et ele a lui a volente . 
par druerie li envoie une enseigne de fine soie bien ouvree d oevre soutil et une mance de cainsil et une cainture a armer . 
amadas ne fine d errer a grant joie de tere en tere pour son los et son pris conquerre . 
mult par erre envoisiement . 
asses a et or et argent , et beles armes a plaisir , et boines gens por lui servir . 
ne finera , ce m est avis , s avra esté en maint pais , par les grans marces de bourgoigne , et de berri et de gascougne , et en prouvence et vers saint gille , con cil qui le cuer a nobile . 
puis s en passe outre en lombardie , si cerke toute roumenie ; 
puis s en revient par les contrees qui de grans guerres sont tourblees tout droitement par alemaigne ; 
puis fait son tour parmi bretaigne , et en haineau , et en brebant , et es marces vers ostrevant ; 
en vimeu en ponthieu , grant pose tournoie et par armes s alose ; 
en flandres et en normendie fait mainte grant chevalerie . 
si est renoumés par sa lance qu en tout le roiaume de france n a pas un tout seul chevalier si grant pris ait de tournoiier . 
en toutes les places ou vient , d armes porter si se contient que deseur tout en a le pris . 
puis a cerkiét tout le pais d angau , du maine et de touraine . 
espandue est ja en bourgongne de lui la haute renoumee qu il conquiert de lance et d espee , et par poitau et par bretaigne , qu il n a dusques as pors d espaigne cite ne castel ne contree , ne marce de guerre tourblee , ou n ait chevalier abatu . 
mult en a pris et retenu , et mainte jouste i a ja faite et mainte grosse lance fraite e feru maint grant cop d espee . 
signeur , c est verites prouvee : tous ses fais ne poroie dire que trop i a longue matire ; 
mais tant a fait par sa main destre que par trestout cest mont terrestre ou il ait crestiene gent et sarrasins tout ensement , s il i eust un camp mortel ou une bataille campel ou chevaliers bien le fesist , que ja nus hons qui le veist aatist n a certes n a gas ses fais envers les amadas ; 
car en tous lius si le faisoit qu as autres examplaire estoit de sens et de cevalerie , d ensegnement , de courtoisie , et de francise et de largece ; 
de lui et de sa grant prouece est la renoumee si ample que tous li mons i prent example . 
n ainc nus frans hom n ot tel maisnie com il a , ne si envoisie , car il a compaignons si bons c ainc n ot milleurs ne xxx . 
tant a erré de tere en tere la ou il seut tournoi ne guerre , trois ans entirs cerke son pris noblement par pluseurs pais , que bien vous di sans point d aloigne , mult est desirés en bourgoigne . 
mult en fu lies quant l oi dire li dux , et mult par le desire pour les grans biens que de lui ot . 
ydoine sour tous s en esgot , et plus que nus a grand desir de lui veoir et de sentir . 
ne li tourne pas a anui la grans bontes qu ele ot de lui , ains l aime plus asses que soi . 
souvent prie diu , le haut roi , qu il le desfende de tous maus et de trestous perius mortaus , de mort , d encombrier , de prison ; 
que , s il avoit riens se bien non , jamais joie a nul jour n aroit ; 
a angousse et a duel moroit , ou languiroit jusqu a la mort sans avoir delit ne confort . 
si grant joie a en son corage de ce qu il maine tel barnage c outre biaute en abelist et ses cuers de joie flourist . 
souvent li tramet ses messages , qui li content ses vasselages et les proueces que il fait , dont ydoine maint souspir trait de la joie qu a des nouveles . 
ses rices drueries beles li renvoie souventes fois et as guerres et as tournois , aniaus , caintures , guimples , mances de cainsil ridees et blances . 
pour ce abati cent vassaus et gaaigna cinc cens chevaus ; 
dont si grant est la renoumee de lui par tout le mont alee que d engleterre jusqu a roume n est parole d un tout seul home envers lui de chevalerie . 
ydoine en a joie , s amie . 
par privés messages qu il ont , qui souvent vienent et revont , s entremandent a leur plaisir leur privaute et leur desir , car il sont si a un acort , devantqu il partiront par mort , n ierent mais leur doi cuer que un , si finement aime cascuns . 
oi avés con faitement s entraiment de cuer loiaument cil doi amant , a grant hounour , par fine loiaute d amour . 
en leur corage n a devise , de nule part n i a faintise ; 
ce que l un plaist li autres veut , li uns sans l autre riens ne deut ; 
li uns n a joie ne leece pour coi li autres ait tristrece . 
tant par est leur amors loiale , sans faintise et sans teche male que l uns ne puet sans l autre avoir ne bien ne mal sans nul voloir , ne ja departison de rien : ensamble un mal , ensamble un bien ; 
communax leur est a coustume maus , biens , doleurs et amertume ; 
de toute riens sont si a un que tout recoivent en commun . 
tant a erré de tere en tere amadas pour son pris conquerre que passé sont , mien escient , trois ans tos plains bien largement . 
ore a en ce tot son cuer mis c reveut en son pais , non pas pour ce qu il n ait a gre or et argent a grant plente et quanque li vient a talent , mais ne puet mais plus longement sousfrir qu il ne voie s amie . 
de ses houmes mult grant partie en envoie en bourgongne avant , et au duc un cheval courant envoie dont il au jouster fist jus un haut baron verser : freres estoit le roi de france ; 
par grant orguel et par beubance avoit pris , et par aatie , un tournoi , et par grant envie , et mult fu grans et durs et fiers e mervelles boins chevaliers . 
si vous puis bien dire sans gas qu a cest tournoi prist amadas le frere au rice roi de france . 
si le fist d espee et de lance le jour ou grant tournoiement que de trestous communaument sans contredit en ot le pris maugre trestous ses anemis illoec conquist le bon ceval qui plus va tost et pui et val que dromadaires por besongne . 
par un sien vallet en bourgoigne l envoie , et par mult grant cierte , car tel n ot en crestiente . 
le duc tramet le missaudour et un salu , com a signour ; 
et si li mande par amour , comme a houme de grant valor , qu il s en venra hastivement li dus en est lies et joians . 
mult loent tuit le bon ceval , et li dus plus le bon vassal qui par amors li ot tramis . 
si vous di bien , c au mien avis , qu idoine n est mie paulie : ains est si finement haitie des messages , dou mandement que li tramet priveement , que tout le cuer a de doucour embrasé et de fine amour . 
ici lairai de lui ester et d amadas revoel parler qui a une cite sejourne ou il s aparelle et atourne pour biau venir en son pais . 
mais oi a c avoient pris , par aatie et par desroi , doi haut baron un grant tornoi , et doit estre a quarante jours . 
si vous di bien que lons sejors li couste mult de grant mesure ; 
puis l en vint grans messaventure par l ocoison de cest afaire : vou l orés bien avant retraire . 
demourer veut por avoir pris a cest tournoi , ce m est avis ; 
la demourance le dechut . 
quant vint au jor que estre dut , li rois de france le desfist , car il cremoit qu il en soursist guerre mortex tot sans faillance ; 
par toutes les marces de france desfendi que nust ne passast qui a tournoiement alast ; 
si remest par cest ocoison , car mult erent li doi baron de haut afaire et de grant pris , mais por itant , ce m est avis , que il erent andoi par mal de lonc d une were mortal . 
remes est li tournoiemens dont amadas est mult dolent , car mult se quidoit aloser le jor par les armes porter ; 
mais n est pas a sa volente , ains en a mult le cuer iré de ce que a faire l estuet . 
quant voit que il estre ne puet , si s aparelle richement et ses compaignons noblement ; 
puis s en tourne le grant chemin droit vers bourgongne a un matin , et tuit si compaignon o lui , a mult grant joie , sans anui . 
bien erent comme chevalier qui d armes aiment le mestier , qu en la route a mult biaus escus , haubers saffrés , hiaumes agus , riches chevaus et de grant pris , et jovles houmes et jolis . 
mult errent envoisiement ; 
grant desir ont et grant talent de repairier en leur regne ou il n orent piecha esté tant erré et bos et plain , a grans journees , soir et main , que ja sont pres de leur pais . 
ensi avint , ce m est avis , c un jour murent d une cite ou avoient un jour digné . 
li tans fu caus et clers et biaus ; 
mult fu haitiés li damoisiaus de ce qu aproce le pais u la bele est o le cler vis qu il aime plus que riens vivant , et ele lui tout autretant . 
il est vestus , comme envoisiés , d un fres bliaut qui st entailliés , auques court et tres bien seant , et d un mantel tres bien seant de meismes lonc a mesure ; 
et si ert cains d une cainture que pour mil mars ne dounast mie , car tramise li ot s amie : pour ce si chiere la tenoit . 
braies et cemises avoient de toile faite de rentiien , mult delie ce sachiés bien . 
s ot un fremail et un anel , et un rubi mervelles bel : sa douce amie li douna , quant de bourgongne s en ala . 
si fu mult cointement cauciés , com hons jolis et envoisiés , d unes cauces bien entaillies de noir et de vermel biies . 
desous ot esperons a or , et sist sour un palefroi sor , bel et crenu souef portant , on ne trouvast nul mix amblant . 
sour trestous autres damoisiaus et amadas jentix et biaus , humles et frans de boines mours , tres gentix ert de grans hounors . 
l ambleure vait li mescin cantant un sonnet poitevin de la grant joie que il a que s amie par tans verra . 
par envoiseure a jeté a un sien compaignon privé le brac au col par droite joie . 
cantant va d ydoine la bloie mult haut et cler , par grant doucour , et courtois mos par grant amour . 
si compaignon environ lui erroient apres dui et dui s escoutoient par grant delit la cancounette que il dist ; 
car bien vous di tout vraiement , de cuer l aime certainement , et il leur est et dous et pieus et amiavles en tous lieus , de bel apel , de dous respons , et larges de ses rices dons . 
pour ce l aime cascuns par soi a un endroit tant comme soi . 
quequ il entendent a oir le sones qu es fait esjoir , et lour sires aloit cantant , si virent loing venir trotant encontr eus un vallet a pie , bien parlant et bien afaitié d une soie vermelle en graine ; 
la milleur c onques fust de laine avot cote mult envoisie , large , si faite et si taillie qu a mervelles li avenoit ; 
mantel de meismes avoit fourré d un porpre cendal cier . 
pour tost aler et plus legier , et pour le caut qui l ot grevé , avoit mis et envolepé environ son chief son mantel . 
en sa main porte un bastoncel de couleurs et d or trop bien paint ; 
et au tissu qu il avoit caint ot une boiste de bries plaine . 
de tost aler forment se paine : bien pert qu il a besongne grant . 
pour le caut du solel ardant , a garandir ses beles mains , com cil qui n est mie vilains , ot uns blans gans de castiaudun . 
ainc mais ne vi vallet nisun mius acesmé ne mix errant . 
amadas cevauce devant , si l a trestout premiers veu , si l a mult bien recouneu : bien set c est li valles s amie , car mainte bele druerie li ot aportee souvent et maint deliteus mandement . 
de la grant joie que il a que nouveles de li ora le palefroi des esperons a point et laist ses compaignons ; 
contre celui en vait poignant . 
si compaignon en sont joiant ; 
mult boinement trestuit en rient et par envoiseure dient que talent a et grant desir d estranges nouveles oir . 
cil est ja au vallet venus , du palefroi est descendus ; 
entre ses bras mult tost l a pris , vint fois le baise et dist : ' amis , di moi , comment le fait m amie , mes dous cuers , ma joie , ma vie ? 
elle est et bien haitie et saine ? 
di m ent toste nouvele certaine quant la veis tu , biaus amis ? 
" li valles est un poi pensis , et de respondre mult s esmaie , qu il crient la nouvele veraie , et nonpourquant a chief de pose respont , que plus targier ne l ose : ' sire " , fait il , ' je vous dirai certainement , que bien le sai , veraies nouveles de li . 
ele vous mande com a ami , par fin corage , autant salus com ot esté a tous les drus mandé puis les premiers amans ; 
salus d amors vous mande autans com la plus dolereuse drue qui soit au jour d ui sous la nue . 
si vous mande qu ele est dounee et que par tans ert espousee : li cuens de nevers la doit prendre dedens quart jour sans plus atendre . 
mais vous di mal la prendra , que nul soulas de li n avra ; 
jamais , tant com ele ait a vivre , n ert de grant angousse delivre : amé vous a , et tant vous aime , et tant vous regrete et reclaime que n espoir pas longues sa vie , s ele est issi de vous partie . 
bries vous aport de ses dolors et de vos privees amours . 
qui vous diront de sa tristeur dont en fin est ore a doleur , mien escient , morte por vous . 
ne cuit qu il soit si dolereus cuers de nul cors de feme u mont , de toutes celes qui i sont , comme li siens , bien le vous di , pour cou k ainsi serés parti . 
" quant amadas ot le message qui li conte son grant damage , tel angousse a et si grant ire que il ne puet un seul mot dire , ains est illoec tous estourdis une grant piece et esbahis qu il ne seut de lui nule rien , ne il n entent ne mal ne bien . 
mais quant est revenus en soi , au vallet dist : ' ami , di moi , puet estre voir che que tu dis ? 
oil , de ce soiiés tous fis " , respont li valles , ' tout pour voir . 
la doit donques autres avoir ? 
comment ? 
s avra ma belle amie nus hom vivant en sa baillie entre ses bras et g i faurai qui par lonc tans amee l ai ! 
s avra autre seigneur de moi ! 
voire , biau sire , par ma foi . 
li cuens de nevers l a plevi l autrier a digon car le vi , vausist ou non , contre son voel . 
ou soit a joie , ou soit a duel , espousee ert jusqu a quart jor et s en ira o son signour a nevers , la rice cite . 
" amadas l ot , si a troublé le cuer et escaufé d ardeur , d une fine fole caleur , dont vint la droite derverie , et la fine foursenerie li saut et li cerviaus li tourble . 
en poi d eure a corage double , et toute raison li escape qu il n a si fol jusqu a halape . 
tout maintenant esrage et derve , en haut s escrie et rit et resve ; 
sens ne raison en lui n a mie . 
par rage et par foursenerie saut au vallet o le puing clos ; 
un caup li doune si tres gros que le cler sanc couler li fait ; 
a tere aval filant s en vait de la bouce et du nes a raie . 
a toute la cote de soie en l espaulle as dens l aert que l os li a tout descouvert ; 
la car li ront et porte en voie , et li valles , qui s en esfroie , tost tourne en fuie , si le laist ; 
et amadas apres s en vait , comme garous jete la main , si l aert a la cote au sain ; 
encontre val tot le descire par mult grant rage et par grant ire . 
et chius qui mult s en espoente , ne fait entour lui plus d atente , qu il n aime pas itel deduit . 
de lui s estort et si s enfuit mult tost , qu estre vauroit aillours , et chius apres tout le plain cours , com plus tost puet , de grant randon . 
quant ce voient si compaignon , qui apres lui vienent le pas , cascuns set bien isnellepas qu il est esragiés et dervés des nouveles et foursenés . 
a esperon vont tout apres et qui ains ains de grant esles . 
quant apres lui venir les voit , le vallet laist a grant esploit et si s enfuit com esragiés ; 
envers le bos s est adrechiés . 
et cil les palefrois guerpirent et es destriers mult tost salirent . 
d esperouner pas ne se faignent ; 
a mult grant angousse l ataignent a l entree de la forest ; 
la l ont saisi , mult li desplest , mais il en sont joiant et lie , et d autre part resont irié . 
liet sont de ce que il l ont pris , et angousseus , ce m est avis , de ce qu il est si esragiés : cascuns en est fourment iriés . 
doucement araisouné l ont , et il , com faus nais , respont tout a rebours , comme dervés , comme chius qui est foursenés . 
les oex rouelle et raisve et rit et mainte derverie dist : quant on parole a lui de bien , et il respont toute autre rien ; 
d ome esragiét est ses respons . 
qui lors oist ses compaignons plourer et plaindre et grant duel faire , et poins tordre et cheviaus detraire , pasmer souvent en poi de terme ! 
i ot plouree mainte lerme ; 
pour lor signour ont grant tristrece ; 
mult regretent sa grant prouece , sa francise , son vasselage , sa , son franc corage . 
qui les oist plourer et plaindre dire peust : ' ainc n oi graindre ploureic ne duel faire d oume que li sien font , ce est la soume . 
" en poi d eure ont leur grant leece tournee en ire et en xxx . 
il ne sevent qu il puissent faire , ne u aler ne quel part traire , car d aler avant en bourgongne ont grant doutance et grant vergongne . 
mult lor est plus contre corage pour l angousse de ceste rage c ui matin , quant de l ostel murent : en esperance adonques furent de repairier a grant leece et a grant houneur sans tristrece , o leur signeur en lour pais , a leur parens , a leur amis . 
or leur est si cruele et fiere fortune et de male maniere que plourer leur fait mainte lerme apres grant joie en poi de terme ; 
mais n avint si soudainement si tres grans duels a nule gent . 
quant ont asses plaint et plouré , si ont en leur consel trouvé qu il le menront a recelee priveement en leur contree a un des fors castiaus son pere , se l liverront lui et sa mere qui mout bien garder le feront ; 
par itant s en deliverront . 
cest conseil tienent au plus bel . 
atant ont pris le damoisel a fine force , et a martire le font liier et a grant ire ; 
angousseus en sont et dolent . 
puis l ont monté isnelement sus un souef amblant destrier , derriere lui un cevalier qui en ses bras le tient o plour . 
puis s en tornent a grant dolor ; 
droit en bourgongne s en revont a la plus tristre gent du mont . 
tant ont esré cele gent tristre leur journee de giste en giste qu a un castel sen pere vienent couvertement mult se contienent et leur mal aventure coevrent . 
selonc le mal sagement oevrent : ne voelent pas la cose espandre , tumulte faire ne esclandre au pueple de leur aventure , qui tant par est et pesme et dure que mult durement s en esfroient . 
priveement avant envoient au pere amadas leur signeur , et si li mandent la doleur tout si com ele est avenue . 
quant la nouvele a entendue , li senescaus encontre vait , mais estrange duel maine et fait . 
en plourant les a tous baisiés , mais or est li dels enforchiés . 
n est pas mervelle s il s esmaie , car or set il bien qu est veraie la nouvele qu il a oiee . 
n ot mais tel dolour en sa vie , quant son biau fil voit en dolour tourné et en si grant tristrour . 
priveement , en recelé , sans noise et sans cri , l ont mené sus u castel , priveement pour apparcevance de gent , en une cambre mult secree . 
la mere vint , toute esfree et et esperdue ; 
pasmee est desour lui keue . 
au revenir pleure et souspire , ses mains detort , ses chevex tire , car en lui ert toute s entente . 
ore en est iree et dolente et angousseuse et si pensive plus que nule dame qui vive . 
bien le gardent en recelee en une cambre bien celee . 
pluisors medecines li font , mais de riens mestier ne li ont , qu il est en fin si esragiés tous jours estuet qu il soit liiés . 
tant l ont gardé priveement qu il porent sans seu de gent ; 
mais , selonc la parole au maistre , celee ne puet longues estre au pueple tes messaventure . 
mult le tienent trestuit a dure en bourgoigne , quant l ont seue et par la tere est espandue , et clerc et lai et chevalier , et damoisel et esquiier communement , povre et manant , en font un duel mervelles grant . 
pleurent dames et damoiseles , quant il en sorent les nouveles ; 
dou duel ne puis dire la soume . 
li dus , qui n amoit tant nul home , est trop iriés de la nouvele par toute bourgoigne la bele est grans li deus a desmesure ; 
mult sont iré a desmesure . 
d ydoine me restuet a dire com a grant duel , com a grant ire outre son gre fu fianchie ; 
s en est en angousse et en ire , plus amast la mort qu estre vive . 
plus dolente ne plus pensive n a ou mont dame ne mescine . 
n orrés mais de si enterine parler de droite druerie , ne qui tant soit loial amie , car ele est si fort adolee , quant d amadas est desevree , que volentiers se fust ocise , ne fust une estrange cointise qu a faite ou a mult grant fiance . 
cou le met en boine esperance qu amadas l ait pucele et pure , par si merveilleuse aventure que jamais jor c aiés a vivre , en fable n en cancon n en livre , n orés ausi fiere controeve . 
la ou est amors , bien se proeve , puisqu ele est et vraie et fine . 
ou soit ou dame u soit mescine , ceste ert par tans dame clamee , qui si longuement s est menee par une mult bele voisdie que feme n ert ja desgarnie . 
trois sorcieres , sans demorance , a quises , qui de ingremance sevent entr eles toute l oevre ; 
a toutes trois tantost descoevre sa volente et que velt faire : se ensi le puet a cief traire , tant leur donra qu a tos jors mais en seront manantes apres . 
de sa part cascune li dist que tant sevent d art et d engin que toute li trairont a cief sa volente a terme brief . 
et eles si feront mult bien , car en cest monde teriien n erent mais anceles trouvees ne de si grant sens esprouvees , qu eles sevent de nuit voler par tout le mont , et de la mer faire les ondes estre em pais comme la terre , et puis apres defors de la graine venir arbres , naistre , croistre et florir , et sevent par encantement resusciter la morte gent , des vis l une a l autre figure muer par art et par figure , houme faire asne devenir , et ceus qu il voelent endormir et puis songer cou que leur plaist , bestes orgener en forest , murs remuer et trembler tours , et les euwes courre a rebours . 
ne puis par dire ne conter la disme part , ne raconter , qu eles sevent de mauvais ars : de sages font sos et musars ; 
tant ont grant sens mult m esmervel . 
a ydoine sont a conseil toutes trois en un liu privé et devisent leur volente ; 
com le feront et en quel guise endroit soi cascune devise . 
tant ont leur raison recordé qu eles sont a une tourné a faire son commandement com el meisme leur aprent ; 
a un acort sont toutes bien . 
il ne se demeurent de rien a faire ce que leur a dit ; 
ains s apparellent sans respit , atournent leur encantement et leur grant apparillement , leurs ars et leur engins divers , au jor ke li cuens de nevers gist pres d ydoine . 
une journee c au matin dut estre espousee ydoine o li o grant barnage , les trois , qui sevent tout l usage d encanter encontre nature , la vinrent tout par nuit oscure a tele eure comme li cuens se fu couciés entre les suens qui de grant soumel sont souspris . 
endormi sont ; 
il jut pensis com cil qui mult a a penser , qui au matin dut espouser feme de si gentil lignage . 
es vous les trois par artimage devant le conte apertement , laiens c onques li cuens ne l sot , c uis ne fenestre n i desclot : ou troc d une alaisne petit entraissent bien sans contredit ; 
et quant laiens venues sont , tous emsamble endormis les ont fors le conte que ont trouvé esvillié ; 
lui ont encanté si que , se la maisons arsist , ne parlast n un mot ne desist a nul houme ne haut ne bas ne ne se remuast plain pas , car ne set s il dort u s il velle . 
et puis se muent a mervelle em beles figures de fees : si se tignent a destinees . 
pour cloto se tient la premiere , pour lachesis l autre sorciere , et la tierce pour atropos qui tout bien met arriere dos ; 
as trois destinees se tienent par qui toutes coses avienent . 
en haut dient que par nature de toute humaine creature ont le pooir et la baillie de toute riens ki maint en vie , e destinent a leur plaisir ce que as gens doit avenir , por riens du mont ja ne faura . 
. 
. 
xxx tant ont gorgoié longuement devant le conte et hautement qu il ont leur mengier atourné . 
mais el l ont si enfantosmé que il les ot et voit mult bien , et si ne deist mot por rien , ne ne set se il dort ou non , ou se c est songe u vision , qu il ne se puet neis seignier . 
devant son lit sans atargier une touaille rice et grant , bele et blance , traient avant , et d argent trois coupes mult beles , trois cuilliers et trois esquieles , e a blans mances trois coutiaus , et puis apres trois simeniaus ; 
mengieres ont et viandes chieres , et boires de maintes manieres . 
et quant mengié et beu ont entrees en paroles sont et devisent com destinees les oevres de pluiseurs contrees , les afaires de tout le monde et de terre et de mer parfonde . 
mainte estrange cose devisent , com celes qui le mont justicent et destinees sont et maistres des grans aventures terraistres ; 
et dient de pluseurs les soumes , tantqu il avient as rices homes de nivernois et du pais dont li cuens est sires nais . 
mult ont grant plait de tiex veus qu il counoist tous et a veus . 
encor por mix faire le croire que leur oevre soit toute voire , aventures contees ont pluseurs ki trespassees sont de ses parens , de ses cousins , de ses pers et de ses voisins , de teus ke il a bien veues qui ou pais sont avenues . 
a leur voloir , a leur plaisir , destinent puis qu est a venir , si com el faignent et controevent , car as destinees se proevent . 
mais quant ont assomé leur conte , tournees s en sont droit au conte , si l ont ausi enfantosmé de ce qu ont fait et contrové c ainc mais ne vi un crestiien ausi tres afolé de rien . 
icele qui cloto doit estre , qui fait la gent humaine nestre , si dist com traitresse et fainte et qui feske a trouvee mainte : ' serours " , la renvoiee dist , ' de cest conte qui ici gist et endormis si finement que riens ne voit or ne entent que nous dions ci entre nous , beles sereurs , qu an dites vous ? 
demain ydoine espousera : qu en dites vous ? 
qu en avenra ? 
quel vie demenront ensamble ? 
" l autre dist : ' mervelles me samble qui tel cose me demandés , car d ydoine tres bien savés qu a sa naissance fui marie , si destinai que en sa vie jamais joie d amors n aroit tant com nul jor vive seroit d amor du siecle l ai partie , de toute humaine druerie ; 
as biens d amors l ai fait falir , mais ne li puis pas diu tolir : sainte cose quit que voelle estre , car cure n a d omme terrestre . 
toute li ai tolu la joie : vous la criastes bele et bloie , et je refis cou que voil faire ; 
toute sa vie en grant contraire ai mise . 
puisqu avra signour jamais n ert eure sans dolor . 
" cloto , qui doit estre l aisnee , respont com fausse destinee : ' tres par avés cruel corage , quant si grant duel et tel damage destinés a tel creature qui tant est france et bele et pure : defaites le ma bele soer , non ferai , certes , a nul foer , car ne puet estre que fausee soit a nul jor ma destinee . 
" la tierce , qu atropos doit estre , qui cascune joie terrestre par non de mort a dolor fine , com cele qui tot mal destine , qui ja n avra a nul jor bien por qu ele oie parler de rien qui tourt a leece n a joie . 
ja n ert haitie que bien oie , qui mort a toute rien destine , en haut com felenesse fine a dit trois mos par felounie : ' dont ne doit estre bien marie et avoir ire vers le conte et destiner sa vie a honte , que quant a sa naissance fui , li cotiax , dont je taillier dui , me failli que je n en euc mie ; 
si cum vous fustes messervie de la cuillier a la naissance ydoine , dont avés pesance , tout autresi a la le conte vilainement servi a honte . 
duel en oi plus que ne voel dire , si li destinai par grant ire que , quant il feme espouseroit et ensamble avoec li giroit , si tost com son bon aroit fait , ja puis n aroit joie ne hait , car en cel an a duel morroit : riens de cest mont ne l en garroit . 
a morir finement l estuet : por riens nule escaper ne puet qu il ne muire de male mort finablement sans nul confort , a grant doleur et a torment . 
en icest an se feme prent , pour que il ait a li afaire , morir l estuet a grant contraire d un mal mult angoussex et grief . 
vengie en ere , par mon cief , a cort terme . 
je le destin , as ensegnes que le matin devant l uis du mostier tot droit , ainsqu idoine espousee soit , se pasmera la damoisele : a ce saront ceste nouvele que joie ensamble ja n aront . 
" l aisnee sorciere respont : ' ce est grans dels et grans damages , que mult par est vaillans et sages chil qui cis maus doit avenir ; 
mult devroit la feme hair et eslongier a son pooir por qui il doit mort recevoir . 
ma bele amie , douce suer , or me descouvrés vostre cuer , se tant ne quant vous peseroit qui seulement itant diroit au conte que bien se gardast que ydoine pas n espousast . 
par itant se poroit garir . 
s il vous est " , fait ele , ' a plaisir , itant li porés vous bien dire , que ja de moi n en arés ire . 
" cloto respont : ' dont n en douc rien que ne li face savoir bien . 
" quant ont bien asoumé leur plait et la grant mencongne a cief trait de ce c ont controuvé et faint , puis ont devant le conte estaint un des cierces qui cler ardoit , car sans quidier savoir le doit que sa vie moustré li ont . 
atant l encantement desfont , puis issent hors si com entrerent , n uis ne fenestre n i garderent . 
cascune s en ist endroit soi ; 
l aisnee vint sus la paroi , si s est illuec aresteue ; 
de haut parler n est mie mue , si l apele com il dormist . 
orés la mervelle que dist : ' cuens " , fait ele , ' par vostre foi , entendés un petit a moi , mais n enquerés ne bas ne haut quique je sui , ne vous en caut . 
ne savés qu est a avenir : je vous voel de la mort garir . 
vous volés ydoine espouser , la fille au duc , o le vis cler ; 
mais saciés bien , se la prenés , vous estes mors et afolés . 
ja ne l avrés despucelee ausi tost que par destinee ne muiriés a mult grant dolor et a martire et a tristrour . 
par le mien los non ferés ja ; 
autre prenés qui vous plaira feme a la vostre volente ; 
de ceste n avés poeste , car vous en avriiés la mort ; 
d autre feme querés confort . 
or est en vous , vostre est li cois ; 
dit le vous ai , or m en revois . 
" plus ne li dist , atant s en vait , bien cuide avoir tot a cief trait . 
plus longe atente eles n i font ; 
toutes trois a itant s en vont a ydoine hastivement , si li moustrent com faitement ont le conte escarni , qui croit que leur oevre certaine soit . 
ydoine en a joie mult grant , que bien quide que par itant remaigne qu il mais ne la pregne et qu amadas l ait sans calenge . 
de cest espoir est mult haitie , mais tans sera couroucie , 
