de ces mesages en envoia thibaut , li quens de champaigne et de brie , yy ; 
et baudoyn , le conte de flandres et de henaut , yy ; 
et loeys de bloys et de chartrain , yy . 
et li mesages le conte thibaut furent josfroy de vileharduyn le mareschal et mile de brebant ; 
et li mesage le conte baudoyn furent quenes de betune et alart maqueriaus ; 
et li mesage le conte loeys furent jehan de friaise et sultiers de gardonvile . 
seur ces yy mirent leur afere entierement , en tele maniere qu il leur bailleroient bones letres pendanz , qu il tenroient fermement toutes les couvenances qu il feroient , par touz les pors de mer , en quelque leu que il alassent . 
einsint murent ces mesages que vous avez oi , et prirent conseil entr euls , et fu tel le conseil acordé entr euls que a venice cuidoient trover plus grant foison de vessiax que a nul autre port . 
et chevauchierent par leur jornees tantque il vindrent la , la premiere semainne de quaresme . 
li dus de venice , qui ot a non henri dandoille , estoit moult sages et moult preuz , si les honora moult , et il et les autres genz , et moult volentiers les virent . 
et quant il baillierent les letres leur seigneurs , si se merveillierent moult pour quel afere il estoient venu en leur terre . 
les letres estoient de creance , et disoient que autretant les creust len conme leur cors entierement et seroit fet ce que cil yy feroient . 
li dus respondi lors : " seigneurs , je ai veues vos letres . 
bien avons conneu que vostre seigneur sont li plus haut home qui soient sanz coronne ; 
et il nous mandent que nous creons ce que vous nous direz et taignons fermement ce que vous ferez . 
or dites ce qu il vous plera . 
" et li mesage respondirent : " sire , nous volons que vous aiez vostre conseil ; 
et devant vostre conseil vous dirons ce que nostre seigneur vous mandent , demain se il vous plest . 
" et li dus leur respondi que il queroit respit au quart jour , et adont auroit son conseil asamblé et porront dire ce que il requierent . 
cil atendirent jusques au jour que il leur ot mis . 
il entrerent ou pales , qui moult iert riches et biaus , et trouverent le duc et son conseil en une chambre , et dirent leur mesage en tel maniere : " sire , nous somes a toi venuz de par les barons de france qui ont pris le signe de la croiz pour la mort jhesu crist venchier et pour jherusalem reconquerre , se diex le veult soufrir . 
et pour ce que il sevent que nule gent n ont si grant pooir conme vous et la vostre gent , vous prient por dieu que vous aiez pitie de la terre d outremer et de la honte jhesu crist , conment il puissent avoir navies et estoire . 
- en quel maniere ? 
" fet li dus . 
- " en toutes les manieres " , font li mesage , " que vous leur sauroiz loer ne conseiller que il fere ne soufrir puissent . 
- certes , " fet li dus , " grant chose nous ont requise , et bien samble qu il beent a haut afere . 
et nous vous en respondrons d ui en yy jourz . 
et ne vous merveilliez pas se li termes est lons , car il covient moult penser a si grant chose . 
" au terme que li dus leur mist , il vindrent ou pales . 
toutes les paroles qui furent dites et retraites ne vous puis je pas raconter . 
mes la fin de la parole si fu tex : " seigneur " , li dus , " nous vous dirons ce que avons pris a conseil , se nous y poons grant conseil metre et le quemun de la terre que il l otroit ; 
et vous vous conseilleroiz se vous le porroiz soufrir . 
nous ferons vessiax a porter yy mile yy chevaus et yy mile escuiers , et yy mile chevaliers , et yy yy mile serjanz a pie ; 
et a touz ces chevaus et ces genz iert tex la couvenance que il porteront viandes a yy mois . 
tant vous ferons au mains , en tel forme que len donra pour le cheval yy mars et pour l ome yy . 
et toute ceste navie vous tendrons nous par zz an , des le jour que nous partirons dou port de venice a faire le service dieu et la crestiente , en quel leu que ce soit . 
la some de cest avoir qui ci est devant nomee , si monte yy yy mile marz . 
et tant vous ferons , que nous metrons yy galies plus armees pour l amour de dieu , par tex couvenances que , tant conme nostre compaignie durra , de toutes conquestes que nous ferons de terre ne d avoir par terre ou par mer , la moitie en aurons et vous l autre . 
or si vous conseilliez se vous le porroiz fere . 
" li mesage s en vont ; 
et dient que il parleroient a aus . 
l andemain se conseillierent et parlerent ensamble cele nuit , et si s acorderent au fere . 
et l andemain vindrent devant le duc et dirent : " sire , nos somes prest d aseurer ceste couvenance . 
" et li dus dit qu il en parleroit a la seue gent , et ce qu il y trouveroit il leur feroit savoir . 
l andemain , ou au tierz jour , manda li dus , qui moult estoit sages et preuz , et prist a son conseil ; 
yy des plus sages homes de la terre . 
et il par son sens et par son engin , que il avoit moult bon , les mist a ce que il le loerent et voudrent . 
et ainsint le fist de cent et puis de deus cenz et puis de mil , tantque tuit le creanterent et loerent . 
puis en asambla bien yy mile en la chapele de saint marc , la plus bele qui soit , et si leur dist que il oissent messe dou saint esperit et priassent dieu que il les conseillast de la requeste aus mesages que il leur avoient fete . 
et il si firent . 
quant la messe fu dite , li dus manda aus mesages que il requeissent a tout le pueple humblement que il vousissent que cele couvenance feust fete . 
li mesages vindrent au mostier . 
moult furent esgardez de maintes genz , qui ne les avoient onques veuz . 
josfroi de vileharduyn li mareschauz de champaigne moustra la parole par l acort et par la volonte aus autres , et leur dist : " seigneurs , li baron de france li plus haut et li plus posteif nous ont envoié a vous , si vous crient merci que il vous empraigne pitie de jherusalem qui est en servage des turs , que vous pour dieu vueilliez leur compaignier a la honte jhesu crist venchier . 
et pour ce vous ont eslit que il sevent que nule gent n ont si grant pooir par desus mer ; 
et nous conmanderent que nous vous encheissons au piez et que nous ne nous en levissiens jusques a tantque vous auriez otroié que vous auriez pitie de la terre d outremer . 
" meintenant touz les yy mesages s agenoillierent a leur piez moult plorant . 
et li dus et li autre s escrierent tuit a une voiz , et leverent leur mains en haut , et dirent : " nous l otroions ! 
" ilec ot si grant bruit et si grant noise que il sambla que terre tramblast . 
et quant cele noise remest si i ot si grant pitie , que onques nus hom ne vit plus grant , et li bons dus de venice , qui moult estoit sages et preuz , monte au leteri et parla au pueple et leur dist : " seigneur , veez l enneur que diex nous a fet , que la meilleur gent dou monde ont guerpi toute autre gent et ont requis nostre compaignie de si haute chose fere ensamble conme la rescousse nostre seigneur . 
" les paroles que li dus dist , bones et beles , ne vous puis toutes raconter ; 
ainsint fina la chose , et de fere les chartres prirent l andemain jour , et furent fetes et devisees . 
quant eles furent fetes , si fu la chose devisee que len iroit em babiloine ( por ce que em babiloine porroient mieulz les turs destruire que par autre terre ) ; 
et en audience fu devisé que en iroit outremer . 
il estoit adonques quaresme et fu devisé que de la saint jehan en zz an , qui fu mil yy anz apres l incarnacion jhesu crist , devoient li pelerin et li baron estre a venice et les navies apareilliees encontre euls . 
quant eles furent fetes et seellees , si furent aportees au grant pales devant le duc , ou le grant conseil et le petit iere . 
et quant li dus leur delivra les seues chartres , si s agenoilla moult plorant , et jura seur sainz en bonne foi a tenir les couvenances qui estoient es chartres , et tout le conseil ausi , qui estoient yy . 
et li mesage rejurerent les leur chartres a tenir , et les seremenz a leur seigneurs et les leur , que il les tendroient en bone foi . 
sachiez que la ot meintes larmes plorees de pitie ; 
et envoierent leur mesages l une partie et l autre a rome a l apostele innocent pour confermer ceste couvenance , il le fist moult volentiers . 
lors emprunterent li mesage yy mile mars en la vile et si les baillierent le duc pour conmencier la navie . 
et prirent congie pour aler en leur pais , et chevauchierent par leur jornees tantque il vindrent a pleisance en lombardie . 
einsint se departirent joffroiz li mareschauz et alarz maqueriaus , si s en alerent droit en france , et li autre s en alerent a genne et a pise pour savoir quele aide il feroient en la terre d outremer . 
quant josfroi le mareschal passa mont cenis , si encontra le conte gautier de briene , qui aloit em puille conquerre la terre sa fame , que il avoit espousee puisqu il avoit prise la croiz et qui iert fille le roy tangre . 
avec lui en aloit gautier de montbeliart huitace de couflans , robert de gyenvile et grant partie de la bone gent de champaigne qui croisiez estoient . 
et quant il leur conta les noveles conment il avoient esploitié , moult en firent grant joie , et moult prisierent l afere , et il leur dirent : " nous somes ja meu ; 
et quant vous vendroiz , vous nous trouveroiz touz prez . 
" mes les aventures avienent si conme diex veult : ne n orent nul pooir qu il asamblassent en l ost . 
ce fu moult grant domache , car moult estoient preuz et vaillanz . 
einsint se departirent et tint sa voie chascuns . 
tant chevaucha jofroi le mareschal de champaigne par ses jornees qu il vint a troies en champaigne et trouva son seigneur le conte thibaut malade et deshetié . 
et si fu moult liez de sa venue . 
et quant cil li ot contee la nouvele conment il avoient esploitié , si fu si liez que il dit que il chevaucheroit , ce que il n avoit pieca fet , si se leva sus , et chevaucha . 
ha las ! 
quel domage ! 
car onques ne chevaucha puisque cele foiz . 
sa maladie crut et enforca , tant que il fist sa devise et son lais . 
et departi son avoir , que il devoit porter , a ses homes et a ses compaignons , dont il y avoit de moult bons : nus hom a cel jour n avoit meilleurs . 
et conmanda , si conme chascun recevroit son don , que il jurast seur sainz l ost de venice a tenir si conme il l avoit promis . 
moult i ot de ceuls qui mauvesement le tindrent , et moult en furent blasmé . 
une autre partie conmanda li quens de son avoir a retenir pour porter en l ost et pour departir la ou len verroit qu il seroit miex emplié . 
et morut li quens , et fu uns des homes vivant qui plus bele fin fist . 
ileques ot moult grant pueple asamblé de son lignage et de ses homes : dou duel ne covient il mie parler qui ilec fu fet , car onques plus grant ne fu fet pour home ; 
et il y dut bien estre , car onques nus hons de son aage ne fu plus amez de ses homes ne d autre gent . 
enterrez fu delez son pere ou mostier saint estienne a troies . 
la contesse remest , sa fame , qui blanche avoit non , moult bele et moult bone , et iert fille le roy de navarre , qui avoit de lui une fille et estoit grosse d un filz . 
quant li quens fu enterrez , mahi de montmorient , simon de monfort , joffroy de gyenvile , li seneschaus , et josfroi li mareschaus alerent a l ostel le duc oedon de bergoigne , et si li dirent : " , sire , vostre cousins est morz , tu voiz le domache qui a la terre d outremer est avenue . 
pour dieu te volons prier que tu praignes la croiz et sequeur la terre d outremer en leu de cestui . 
et nous te ferons tout son avoir baillier , et te jurerons sus sainz , que nous te servirons en bone foi en l ost ausi conme nous feissiens . 
" tex fu sa volente que il le refusa . 
josfroi de gyenvile encharchierent le mesage que autretel offre feist au conte de bar le duc thiebaut , qui estoit cousins au conte qui morz estoit . 
et il le refusa autresi . 
moult fu granz desconforz aus pelerins et a touz ceuls qui devoient aler el service dieu de la mort le conte thibaut de champaigne . 
et prirent zz parlement au chief dou mois a soisons , pour savoir qu il porroient fere . 
la fu li quens baudouyns de flandres et de henaut et li quens loeys de blois et de chartain , le conte josfroi dou perche , le conte hue de saint pol et meint autre preudome . 
joffroy le mareschal leur moutra la parole et l osfre que il avoit fet le duc de bergoigne et le conte de par le duc , et coment il l avoient refusé : " seigneurs " , fet il , aus contes : " je vous loeroie une chose , se vous vous y acordiez . 
le marchis boniface de monferrat est moult prisié zz des plus prisiez qui hui cest jor vive . 
se vous le mandiez que il venist ca et preist la croiz et se meist ou leu le conte de champaigne et li donissiez la seignorie de l ost , je croi que il le feroit . 
" assez i ot paroles dites avant et ariere ; 
mes la fin de la parole si fu tele que tuit s i acorderent , li grant et li petit . 
et furent les letres escrites et les mesages esleuz ; 
et fu ainsint envoié querre , et il vint , au jour qu il li orent mis , par champaigne et parmi france , ou il fu moult honoré et servi , et par le roi de france , qui cousin il estoit . 
einsint vint a zz parlement a soisons qui nomez fu , et la fu la grant foison des contes et des barons et des croisiez . 
quant il oirent que li marchis venoit , si alerent encontre lui , et l ennorerent moult . 
au matin , si fu li parlemenz en zz vergier ma dame sainte marie de soisons . 
la requierent au marchis que il avoient mandé , et li prierent pour dieu que il preist la croiz , et receust la seignorie de l ost , et fust ou leu le conte thibaut de champaigne , et preist son avoir et ses homes . 
et l enchairent aus piez moult plorant . 
et il leur rechiet aus piez , et dist que il le feroit moult volentiers . 
ainsint fist li marchis leur priere et recut la seignorie de l ost . 
meintenant l evesque de soisons et mes sires li bons hom et dui blanc abbe que il avoit amené de son pais le menerent a l eglyse nostre dame et li donnerent la croiz . 
ainsint fina cel parlement ; 
et l endemain prist congie pour aler et pour atorner son afere ; 
et dist que chascun atornast le sien , car il seroit encontre euls a venice . 
lors s en ala li marchis au chapitre a citiaus qui est a la sainte croiz en septembre . 
ilec trouva moult grant plente d abez et de barons et de l autre gent ; 
et mes sires fourques y ala pour parler de la croiz . 
ilec se croisa oedes li champenois de chamlite guilliaume son frere , richart de dampierre , gui de coulans , et maintes bones genz de bergoigne dont les nons ne sont mie en escrit . 
apres se croisa l esvesque d octun , guinches li quens de forois , hugues de bergi , le pere et le fil , hugue de coulemi ; 
aval en provence se croisa pierres de brunons , et autres genz assez , dont nous ne savons pas les nons . 
einsint s atornerent li baron parmi toutes les terres , et li pelerin . 
ha las ! 
com grant domache leur avint en quaresme apres , devant ce que il deussent mouvoir ! 
que li quens josfroi dou perche acoucha de maladie et fist sa devise en tel maniere que il conmanda que estienne son frere eust son avoir et menast ses homes en l ost . 
de cest eschange se soufrissent bien li pelerin , se diex vousist . 
einsint fina li quens et morut , dont grant domache fu ; 
car moult estoit haut ber , et honoré , et bon chevalier . 
moult fu grant duel par toute sa terre . 
apres la pasque , entour la penthecoste , conmencierent a movoir li pelerin de leur pais ; 
sachiez que mainte lerme y fu ploree de pitie au partir de leur pais , de leur genz et de leur amis . 
einsint chevauchierent parmi bergoigne et parmi les monz de mongieu et par moncenis et par lombardie ; 
et ainsint conmencierent a asambler en venice , et se logierent en une isle qui est apelee l isle saint nicholas , enz ou port . 
en ce termine mut uns estoires de flandres par mer , ou il avoit moult grant plente d esvesques et de bones genz armees . 
de cele estoire fu chevetain jehan de neelles , chastelain de bruges , et thierri , qui fu filz le conte phelippe de flandres , et nichole de mailli . 
et cil promirent au conte bauduyn de flandres et jurerent sus sainz lealment que il iroient par les destroiz de marroth et asambleroient a l ost de venice et a lui , en quelconques leu que il orroient dire qu il retorneroient . 
et pour ce en envoierent li quens et henri son frere leur nes chargiees de dras et de viandes et d autres choses . 
moult fu bele cele estoire et riche , et moult y avoit grant fiance li quens de flandres et li pelerin , pour ce que la plus grant plente de leur serjanz s en aloient en cele estoire . 
mes mauvesement tindrent leur seigneurs , et a touz les autres couvent , pour ce que cist et maint autre douterent le grant peril que cil de venice avoient empris . 
einsint leur failli li evesques de oston , li quens de forois , et pierres brunons , et autres genz assez , qui moult furent blamé et petit esploit firent la ou il alerent . 
et des francois hue de moruel , hues de chaumont , henris d arcines , jehan de vilers , gautier de saint denise , hue son frere , et meint autre qui eschiverent le passage de venice pour le grant peril qui y iert si s en alerent passer a marseille : dont il recurent grant honte et moult en furent blamé , et dont grant mesaventure leur avint puis . 
or vous lerons de ceuls et vous dirons des pelerins , dont grant partie estoit ja venu a venice . 
li quens baudoins de flandres et de henaut iert ja venuz , et maint autre . 
la leur vint la nouvele que moult de pelerins en aloient par autres chemins , et furent moult esmaié pour ce qu il ne porroient la couvenance tenir ne l avoir paier qu il devoient aus veniciens . 
et prirent conseil entr euls que il envoieroient par bons mesages encontre les pelerins et encontre le conte de blois et de chartain ; 
qui n estoit mie encores venuz , pour conforter et pour crier merci qu il eussent pitie de la terre d outremer et que autre passages ne pooit nul preu fere que cil de venice . 
a cel mesage fu esleuz le conte de saint pol et joffroi le mareschal de champaigne ; 
et chevauchierent jusque a pavie en lombardie . 
ilec trouverent le conte loeys , a grant plente de bons chevaliers et de bones genz . 
par leur confort et par leur priere gaaingnierent gent en venice assez , qui s en alassent aus autres pors par autres chemins . 
nepourquant , unes genz se partirent de plesance , qui s en alerent par autre chemin em puille . 
la fu vilain de nueilli , qui estoit zz des bons chevaliers dou monde , henri d archillieres , renaut de dampierre , henri de loncchamp , gile de traseignies , honme lige le conte baudoyn de flandres et de henaut , et si avoit dou sien yy cenz livres pour aler ou voiage . 
avec lui avec ceuls s en ala moult grant plente de chevaliers et de serjanz dont les nons ne sont mie ci escrit . 
moult fu grant descroissement a ceuls de l ost qui en venice estoient , si en avint grant mesaventure , si conme vous porroiz encore oir avant . 
einsint s en ala li quens et li autre baron en venice , et furent receuz a grant joie , et se logierent en l isle saint nicholas avec les autres . 
moult fu l ost bele et de bone gent . 
onques de tant de gent nus plus bele ne vit . 
et li venicien leur firent marchie si plenteureus conme il covint a chevaus ne a cors d ome . 
et les navies que il orent apareilliees furent si riches et si beles que onques nus hons crestiens plus riches ne plus beles ne vit : si conme nes et vessiaus et galies bien a trois tanz de genz que il n avoient en l ost . 
ha ! 
come grant domache fu que li autre qui aus autres porz alerent ne vindrent ilec ! 
bien fust la crestiente hauciee et la terre des turs abessiee . 
moult leur orent bien tenues toutes leur couvenances li venicien , et plus assez ; 
et moustrent aus contes et aus barons , que il leur tenissent les leur , et que li avoirs leur fust renduz , qu il estoient prest de mouvoir . 
pourchacié fu le passage en l ost . 
et de ceuls y avoit assez , qui disoient que il ne pooient mie leur passage paier ; 
et li baron en prenoient ce qu il en pooient avoir . 
et quant il orent quis et pourchacié et paié , ce qu il en porent avoir , si ne furent ne enmi ne en son . 
et lors parlerent li baron ensamble et dirent : " seigneur , li venicien nous ont bel et bien rendu nostre couvent ; 
mes nous ne somes mie tant de gent que par nostre passage paier puissiens le leur ateindre , et ce est par la defaillance de ceuls qui sont aus autres porz . 
pour dieu , si y metez chascun de son avoir , car encore vaut il mieulz que nous metons de nostre avoir ci que ce que nous perdons ce que nous y avons mis et que nous faillissiens de nostre covenance : car , se ceste ost remaint , la rescousse d outremer est faillie . 
" la ot grant descorde de partie des barons et des autres genz , et dirent : " nous avons paiez nos passages . 
se il nous en vuelent mener , nous irons volentiers ; 
et se il ne vuelent , nous nos pourchacerons aus autres passages . 
" et pour ce le disoient que il voloient volentiers que li olz se departist pour aler en son pais chascun . 
et l autre partie dist : " nous y volons mieulz tout nostre avoir metre et aler povre en l ost que ce que il se departe ne defaille par nous : car diex le nous rendra bien quant lui plera . 
" lors conmenca li quens de flandres a baillier quanque il ot et quanque il pot emprunter , et li quens loeys , et li marchis de monferrat , et li quens hues de saint pol et ceuls qui a leur partie se tornoient . 
lors poissiez veoir tante bele vesselemente d or et d argent porter a l ostel le duc pour fere paiement . 
et quant il orent tout paié , si failli de la couvenance yy quatre mile mars d argent . 
et de ce furent moult liez cil qui leur avoir avoient mis ariere ne n i voloient riens metre : car lors cuidierent il bien que l ost faillist et depecast . 
mes diex , qui les desconseilliez conseille , ne le vost mie soufrir . 
lors parla li dus a sa gent et leur dist : " seigneur , ceste gent ne pueent paier plus . 
et quanque il ont paié , nous avons tout gaaingnié pour la couvenance qu il ne nous pueent mie tenir . 
mes nostre droit ne seroit mie conté partout , si en auriens grant blame , et nous et nostre terre . 
or leur querons zz plet . 
li rois de hongrie si nous tost jadres en esclavonie , qui est une des plus forz citez dou monde ; 
ne ja , pour pooir que nos aions , recouvree ne sera , se par ceste gent non . 
querons leur que il la nous aident a conquerre , et nous leur respiterons les yy mile mars que il nous doivent jusques a tantque diex le nous lera nous et euls conquerre ensamble . 
" einsint fu cel plet requis . 
mes moult fu contralié de ceuls qui vousisent que l ost se departist ; 
toutes voies fu fez et otroiez . 
lors fu a zz diemenche une moult grant feste de saint marc en l eglyse , et y fu touz li pueples de la terre et li plus des barons et des pelerins . 
devantque la messe conmencast , li dus de venice , qui avoit non henri dandoille , monta au leteri et parla au pueple et leur dist : " seigneur , a compaignie estes a la meilleur gent dou monde et pour le plus grant afere que onques gent entrepreissent . 
et je sui viel home et feble , et auroie mestier de repos ; 
et mehaigniez sui de mon cors . 
mes je voi que nus ne vous sauroit si gouverner ne si mestroier conme je , qui vostre sires sui . 
se vous voliez que je preisse le signe de la croiz pour vous garder et pour vous enseignier , et mon filz demorast en mon leu et gardast la terre , je iroie vivre ou morir avec vous et avec les pelerins . 
" et quant il oirent , ce si s escrierent tuit a une voiz : " nous vous prions pour dieu que vous l otroiez et que vous le faciez et que vous veigniez avec nous . 
" moult ot li dus grant pitie dou pueple de la terre et des pelerins et meinte lerme y ot ploree , pour ce que cil preudons eust et avoit si grant achoison de remanoir : car viel home estoit , et si avoit biax eulz en la teste et n en veoit goute , car perdue avoit la veue pour une plaie que il ot ou chief . 
moult estoit de grant cuer . 
ha ! 
las con mal le resambloient cil qui aus autres porz estoient alez pour eschiver le peril ! 
et ainsint avala le leteri , et ala devant l autel , et se mist a genoillons moult plorant : et il li cousirent la croiz en zz grant chapel de coton , par devant por ce que il voloit que la gent le veissent . 
et veniciens se conmencierent a croisier a grant foison et a grant plente : nos pelerins en orent moult grant joie et moult grant pitie de cele croiz pour le sens et pour la proesce qu il avoit en lui . 
einsint fu croisiez li duz come vous avez oi . 
lors conmenca len a livrer les nes et les vessiaus aus barons pour mouvoir . 
et dou terme fu ja tant alé que li septembres aproucha . 
or oez une des plus granz merveilles et des plus granz aventures que vous onques oissiez . 
a celui tans avoit zz empereeur en constentinoble qui avoit non susac ; 
et si avoit zz frere qui avoit non alixis , que il avoit retret de prison de turs . 
et cil alixis si prist son frere , si li trest les eulz de la teste et fist empereeur de soi en tel traison conme vous avez oi . 
einsint le tint longuement en prison , et zz sien filz qui avoit non alexis . 
icelui filz si eschapa de la prison , et si s en foi en zz vessel d ilec a une cite sus mer qui a non acon . 
d ilec s en ala vers le roy phelippe d alemaigne , qui avoit sa sereur a fame . 
si vint a verone en lombardie et herberja en la ville , et trouva des pelerins assez et des genz qui s en aloient en l ost . 
et cil qui l avoient aidié a eschaper , qui estoient avec lui , si li dirent : " sire , vez ci une ost en venice pres de nous de la meilleur gent et des meilleurs chevaliers dou monde , qui vont outremer . 
car leur criez merci qu il aient pitie de vous et de vostre pere , qui a tel tort estes desheritez . 
et se il vous voloient aidier , vous feriez quanque il sauroient deviser de bouche . 
espoir il leur em prendra pitie . 
" et il dit que il le fera moult volentiers et que cel conseil est bon . 
einsint prist ces mesages , et les envoia au marchis de monferrat , qui sires estoit de l ost , et aus autres barons . 
et quant il les virent , si s en merveillierent moult et respondirent aus mesages : " nous entendons bien que vous dites . 
nous envoierons au roy phelippe aveques lui ou il va : se cil nos veult aidier la terre d outremer a rescorre , nous li aiderons la seue terre a rescourre ; 
car nous savons bien que ele est tolue lui et son pere a tort . 
" einsint furent envoié li mesage en alemaigne au vallet de costentinoble et au roi phelippe . 
devant ce que nos vous avons ci dit et conté , si vint une novele en l ost dont il furent moult dolent li baron et les autres genz : que mes sires fourques de nueilli , li bons hom , li sainz hom , qui parla premierement des croiz , fina et morut . 
et apres ceste aventure leur vint une compaignie de moult bone gent de l empire d alemaigne , dont il furent moult lie . 
la vint l esvesque de avestach , et li quens bertouz de chastelaine amboge , garnier de borlande , thierri de los , henri d orme , thierri de dies , rogier de suitre , alixandre de vilers , orriz de torne et meinte autre bonne gent qui ne sont mie retret ou livre . 
adont furent departies les nes et les vessiaus pour les barons . 
ha ! 
tant destrier ot mis es huissieres ! 
et quant les nes furent chargiees d armes de viandes et de chevaliers et de serjanz , et les escuz furent pourtenduz environ des borz et des chastiax des nes , et les banieres , dont il y avoit tant de beles . 
et sachiez que il porterent es nes des pierres et des mangonniaus plus de trois cenz et touz engins qui ont mestier a vile prendre a grant plente . 
ne onques plus biaus estoires ne parti de nul port que fu cil . 
et ce fu aus octaves de la saint remi , en l an de l incarnacion mil deus cenz yy . 
einsint partirent du port de venice conme vous avez oi . 
la veille de la feste de la saint martin vinrent devant jadres en esclavonie et virent la cite fermee de hauz murs et de granz , pour neent demandissiez plus bele ne plus riche ne plus fort . 
et quant li pelerin la virent , si s en merveillierent moult et dirent li uns a l autre : conment porroit estre prise tele vile par force , se dex meismes ne le fesoit ? 
les premieres nes qui vindrent devant la vile aancrerent et atendirent les autres . 
au matin fist moult biau jour et moult cler , et vindrent tuit li huissier et les autres nes qui estoient ariere , et prirent le port par force , et rompirent la chaesne , qui moult estoit fort et bien atornee ; 
et descendirent a terre , si que le port fu entr euls et la vile . 
lors veissiez maint chevalier et meint serjant issir des nes , et meint biau destrier trere des huissiers et meint riche tref et meint riche paveillon . 
einsint se loja l ost et fu jadres asigiee le jor de la saint martin . 
a cele foiz ne furent mie venu tuit li baron , car encore n estoit mie venu le marchis de monferrat , qui estoit demorez ariere pour afere que il avoit . 
estienne dou perche fu remes malades en venice , et mahi de monmorenci . 
et quant il furent gari , si s en vint mahi de monmorenci apres l ost a jadres . 
et estienne dou perche ne le fist mie si bien , car il guerpi l ost et s en ala sejorner em puille . 
avec lui s en ala rotous de monfort , et yves de la jaille , et meint autre qui moult en furent blamé et passerent au passage de mars en surie . 
l endemain de la saint martin issirent de ceuls de jadres et vindrent parler au duc de venice , qui estoit en son paveillon , et li dirent que il li rendroient la vile et toutes leur choses , sauf leur cors , en sa merci . 
et li dus dit qu il ne prendroit ne cestui plet ne autre se par le conseil non aus contes et aus barons et que il en iroit a euls parler . 
endementieresque il ala parler aus contes et aus barons , icele partie dont vous avez oi parler arriere , qui voloit l ost despecier , parlerent aus mesages et leur dirent : " pour coi volez vous rendre ceste cite ? 
li pelerin ne vous asaudront mie ne d euls n avez vous garde . 
se vous vous poez des veniciens desfendre , vous estes quite . 
" et einsint pristrent un d euls meismes qui avoit non robert de bove , qui ala aus murs de la vile et leur dist ce meismes . 
einsint revindrent li mesage en la vile et fu le plet remes . 
li dus de venice , quant il vint aus contes et aus barons , si leur dist : " seigneur , ainsint me vuelent cil de la dedenz rendre la cite , sauf leur cors , a merci ; 
ne je ne prendroie cestui plet ne autre , sanz vostre conseil . 
" et li baron li respondirent : " sire , nos vous loons que vous le prenez et si vous em prions . 
" et il leur dist que il le feroit . 
et einsint s en tornerent tuit ensamble au paveillon le duc pour le pleit prendre , et trouverent que li mesage s en furent alé par le conseil a ceuls qui voloient l ost despecier . 
adont se dreca uns abbes de vaus de l ordre de citiaus , et leur dist : " seigneur , je vous defent de par l apostelle que vos n asailliez ceste cite , car ele est de crestiens et vous estes pelerin . 
" et quant ce oi li dus , si en fu moult iriez , et dist aus contes et aus barons : " seigneurs , je avoie de ceste vile plet a ma volente , et vostre gent le m ont tolu , et vous m avez couvent que vous le me aideroiz a conquerre , et je vous comant que vous le faciez . 
" et li conte et li baron parlerent ensamble , et cil qui a leur partie se tenoient , et dient : " moult ont fet grant outrage cil qui ont cest plet desfet ; 
et ne fu onques nul jour qu il ne meissent paine a cest ost despecier . 
or somes nous honiz se nous la lessons a prendre . 
" et dirent : " sire , nous la vous aiderons a prendre malgre ceuls qui destorner le vuelent . 
" einsint fu pris le conseil . 
et au matin s alerent logier devant les portes de la vile , et si y drecierent leur perrieres et leur mangonniaus et leur autres engins , dont il y avoit assez . 
et devers la mer drecierent leur eschieles seur les nes . 
lors conmencierent a geter en la vile les perrieres , aus murs et aus tourz . 
einsint dura cil asauz bien yy jorz . 
et lors si mirent les trencheeurs a une part , et cil conmencierent a trenchier les murs . 
et quant cil dedenz virent ce , si quirent plet tout autretel conme il avoient refusé par le conseil de ceuls qui l ost voloient despecier . 
einsint fu la vile rendue en la merci le duc de venice , sauf leur cors . 
et lors vint li dus aus contes et aus barons et si leur dist : " seigneurs , nous avons ceste vile conquise par la dieu merci et par la vostre . 
il est yver entré et nous ne poons mes mouvoir des ci a la pasque : car nous ne troveriens marche ne autre leu ; 
et ceste vile si est moult riche et moult bien garnie de touz biens : si les partirons parmi , si en prendrons la moitie et vous l autre . 
" einsint conme il deviserent si fu fet . 
li veniciens si orent la partie devers le port , ou les nes estoient , et li francois si orent l autre . 
lors furent li ostel departi a chascun endroit soi ; 
einsint se desloja l ost et vindrent hebergier en la vile . 
et quant il furent tuit hebergié , au tierz jour apres , si vint une moult grant mesaventure endroit eure de vespres : que une melle conmenca des veniciens et des francois moult grant et moult fiere ; 
et coururent aus armes de toutes parz ; 
si fu si grant la mellee que pou y ot des rues ou il n eust grant estour d espees et de lances et de darz ; 
moult i ot genz navrez et morz . 
mes li venicien ne porent mie l estour soufrir , si y conmencierent moult a perdre ; 
et li preudome , qui ne voloient mie le mal , vindrent tuit armé a la mellee si les conmencierent a dessevrer ; 
et quant il les avoient dessevrez en zz leu , si reconmencoient en zz autre . 
einsint dura jusques a grant piece de la nuit ; 
a grant traveil et a grant martire les despartirent . 
et sachiez que ce fu la plus grant doleur qui onques fust ne avenist en l ost ; 
et a pou s en failli que l ost ne fu toute perdue . 
mes diex ne le vost mie soufrir . 
moult i ot grant domache de toutes parz . 
la fu morz uns hauz hom de flandres qui avoit non giles de landas ; 
si fu feruz parmi l ueil , et fu mort en la mellee , et meint autres dont il ne fu mie si grant parole . 
lors ot li dus de venice et maint autre baron grant travail tote cele semaine pour fere pes de cele mellee , et tant firent que la pes fu dieu merci . 
et apres cele quinzainne vint li marchis de monferrat , qui n estoit encores venuz , et mahi de monmorenci , et pierre de brachueil et meint autre preudome . 
et apres une autre quinzainne si vindrent li mesage d alemaigne qui estoient au roy phelippe et au vallet de costentinoble . 
et asanblerent li baron et li dus de venice en zz pales ou li dus estoit a ostel . 
et lors parlerent li mesage et dirent : " seigneur , le roy phelippe nous envoie a vous , et le filz a l empereeur de costentinoble , qui frere sa fame est . 
seigneurs " , fet li rois , " je vous envoierai le frere ma fame , si le metez en la dieu main , et en la vostre , pour ce que vous alez et pour dieu et pour droit et pour jostice , si devez a ceuls qui sont desherité a tort rendre leur heritage , se vous poez . 
et il vous fera la plus haute couvenance qui onques fust fete a gent , et la plus riche a la terre d outremer conquerre . 
tout premiers , se diex done que vous le remetez en son heritage , il metra tout l empire de romenie a l obedience de rome , dont ele est partie pieca . 
apres il set que vous avez mis tout vostre avoir au passage et que vous estes povre : si vous donra yy mile mars d argent , et viande a touz ceuls de l ost , aus petiz et aus granz . 
et si secourra avec vous en la terre de babiloine ou envoiera , se vous cuidiez que mieulz soit , atout yy miles homes en sa partie ; 
et cest service vous fera il par zz an . 
et a touz les jourz de sa vie tenra yy cenz chevaliers en la terre d outremer au sien , qui garderont la terre . 
seigneur " , font li mesage , " de ce avons nous plain pooir , de l aseurer les couvenances , se vos les volez aseurer devers vous . 
et sachiez que si haute couvenance ne fu offerte a nules genz ; 
ne n a mie grant talent de conquerre qui ceste refusera . 
" et il dirent qu il em parleroient , et fu pris zz parlement a l andemain ; 
et quant il furent asamblé , si leur fu ceste parole moustree . 
la ot parlé en maint endroit . 
et parla li abbes de vaus , et cele partie qui voloit l ost despecier ; 
dirent qu il ne s i acorderoient mie , car ce estoit sus crestiens , et il n estoient mie pour ce meu , ainz voloient aler en surie . 
et l autre partie leur respondi : " seigneurs , en surie ne poez vous riens fere , et ce verroiz vous bien a ceuls meismes qui nous ont deguerpiz et sont alez aus autres porz . 
et sachiez que par la terre de babiloine ou par grece sera la terre recovree ; 
et se nous refusons ceste couvenance , nous somes honiz a toutjorz . 
" einsint estoit l ost en descort ; 
conme vous oez et ne vous merveilliez mie se la laie gent estoit en descorde , que les blans moines de l ordre de citiaus estoient ausi descordables en l ost . 
li abbes de los , qui moult preudons et sainz hons estoit , et autres abbez qui a lui se tenoient crierent merci a la gent que il retenissent pour dieu l ost ensamble et que il seussent ceste couvenance , car ce estoit la chose par coi len pooit mieulz recouvrer la terre d outremer . 
et l abbes de vaus et cil qui a lui se tenoient preeschoient moult souvent et disoient que ce estoit maus . 
lors vint li marchis de monferrat , et baudoins li quens de flandres , et li quens loeys , et li quens hues de saint pol , et ceuls qui a euls se tenoient , et dirent que il feroient ceste couvenance , car il seroient honi se il le refusoient . 
et ainsi s en alerent en l ost le duc , et furent mandez li mesage ; 
et aseurerent , si conme vous l avez oi retrere ariere , par seremenz et par chartres pendanz . 
et tant nous retret li livres que il ne furent que yy qui les seremenz jurerent de la partie aus francois , ne plus n en porent avoir . 
de ceuls fu li premiers li marchis de monferrant , li quens baudoyns de flandres et de henaut , li quens loeys de blois et de chartain , li quens hues de saint pol et yy autres qui a euls se tenoient . 
einsint fu la couvenance fete et les chartres bailliees , et mis li termes quant le vallet de costentinoble vendroit : et ce fu a la quinzainne de pasques apres . 
einsint sejorna l ost des francois a jadres tout cel yver contre le roy de hongrie . 
et sachiez que les cuers des genz ne furent pas em pes : que l une des parties se traveilla a ce que l ost se departist et li autres a ce qu ele se tenist ensamble . 
maint s en emblerent des menues genz es nes aus marcheanz . 
en une nuit s en emblerent bien yy cenz , si noierent et furent perdu . 
une autre compaignie s en embla par terre et s en cuida aler par esclavonie ; 
et li paisant de la terre les asaillirent et en ocirent assez ; 
et li autre s en reperierent en l ost fuiant ariere . 
et ainsint aloit l ost forment amenuisant chascun jour . 
en cel termine se traveilla uns hauz hons d alemaigne , qui avoit non garniers de borlande , qu il s en ala en une nef de marchaanz et guerpi l ost , dont il recut grant blame . 
apres ce ne demora gueres que zz haut baron de france , qui ot non renaut de monmirail , pria tant par l aide le bon conte loeys , que il fu envoiez en surie en mesage en une des nes de l estoire ; 
et jura sus sainz de son poing destre , et tuit li chevalier qui estoient avec lui , que , dedenz la quinzainne il seroient arivé en surie et tantost conme il auroient leur mesage dit , il reperoient arriers en l ost : par ceste couvenance se departi de l ost , et avec lui henri de chastel ses nies , guilliaumes li vianes de chartres , josfroi de biaumont , jehan de freevile , pierre de freevile ses freres , et meint autre . 
et le serement que il firent ne furent mie bien tenu : car il ne reperierent pas en l ost . 
lors revint une novele en l ost qui moult volentiers fu oie , que li estoires de flandres dont vous avez oi estoit arivé a marseille . 
et jehan de neelles , chastelains de bruges , qui estoit chevetains de l ost , thierri , qui fu filz le conte phelippe , et nichole de mailli manderent le conte de flandres leur seigneur que il venoient a marseille et que il leur mandast sa volente , car il feroient ce que il leur manderoit . 
il leur manda par le conseil le duc de venice et des autres barons que il meussent a l issue de mai et venissent encontre lui au port de muison en romenie . 
he las ! 
il le firent si mauvesement que onques couvent ne leur tindrent , ainz avalerent en surie , ou il savoient bien et euls et les autres genz que il ne feroient nul esploit . 
or poez savoir seingneur , que , se diex n amast cele ost , que ele ne se peust mie tenir ensamble , a ce que tant de gent li queroient mal . 
lors parlerent li baron ensamble , si dirent que il envoieroient a rome a l apostele pour ce que il leur savoit mauves gre de la prise de jadres ; 
si eslurent mesages yy chevaliers et yy clers , tex conme il savoient que il couvenoit a tel mesage . 
des clers fu nevelons l evesque de soisons et mestre jehan de noion , qui estoit chanceliers le conte baudoin de flandres ; 
et des chevaliers fu jehan de friaise et robert de bove . 
et cist jurerent seur sainz loialment que il feroient le mesage en bone foi et que il repereroient en l ost . 
moult le tindrent bien li troi , mes li quarz le tint mauvesement , robert de bove , qui fist le mesage au pis que il pot , et s en parjura , et s en ala en surie apres les autres . 
et li autre troi le firent moult bien et dirent leur mesage einsint conme li baron mandoient , et dirent a l apostele , que li baron li crioient merci de la prise de jadres , que il en firent ausi conme cil qui mieulz ne porent fere pour la defaute de ceuls qui alerent aus autres porz et que autrement ne pooient tenir l ost ensamble ; 
et seur ce die son conmandement il sont apareillié de fere . 
et li aposteles dist aus mesages que il savoit bien que par la defaute des autres leur covint il grant meschief fere , lors si en ot pitie ; 
et si manda aus barons et aus pelerins que il les asost come ses filz et leur conmandoit et prioit que il tenissent l ost ensamble : car il savoit que sanz cele ost ne pooit le servise dieu estre fet ; 
et dona plain pooir a nevelon l evesque de soisons et a mestre jehan de noion de lier et de deslier jusques a tantque le cardenal venroit en l ost . 
einsint fu ja tant dou tans passé que le quaresme fu ; 
et atornerent leur navies pour mouvoir a la pasque . 
quant les nes furent chargiees , l andemain de la pasque , si se logierent li pelerin seur le port ; 
et li venicien firent abatre les murs et les tourz et la vile . 
et lors avint une aventure dont moult pesa a ceuls de l ost , que zz des barons de l ost , qui avoit non symon de monfort , ot fet son plet au roi de hongrie , qui anemis estoit a ceuls de l ost , et s en ala a lui et guerpi l ost . 
avec lui s en ala gui de monfort son frere , symons de ricosie , et robert malvoisin , dreue de trese , et li abbes de vaus , qui estoit moines de citiaus , et meint autre . 
et ne tarda gueres apres qu il s en rala uns autres hauz hons de l ost au roy de hongrie , qui avoit non anjorran de bove , et hue son frere , et les genz de leur pais et quanque il en porent mener . 
einsint se departirent cil de l ost conme vous avez oi : moult fu granz domaches a l ost , et grant honte a ceuls qui le firent . 
lors conmencierent a mouvoir les nes . 
et fu devisé que il prendront port a corflors , en romenie en une isle , et les premiers atendroient les derreniers , tantque il fussent ensamble . 
et il si firent . 
einzque li dus ne li marchis ne les galies , partissent dou port de jadres , vint alexis , li filz l empereeur de costentinoble , et l i envoia li rois phelippes d alemaingne ; 
et fu receuz a moult grant joie et a moult grant enneur . 
et li bailla li dus des galies et des vessiaus tant conme il en vost . 
einsint partirent dou port de jadres , et orent bon vent , et alerent tantqu il prirent port a dumer . 
ilec rendirent cil de la terre la vile a leur seigneur , et li firent feaute . 
et d ilec se partirent et vindrent a corfour ; 
et troverent l ost qui estoit logiee devant la vile , et avoient tenduz trez et paveillons , et les chevaus traiz hors des vessiaus pour rafreschir . 
et quant il oirent que le filz l empereeur estoit arivé au port , si veissiez meint bon chevalier et maint bon serjant aler encontre et mener maint biau destrier . 
einsint le recurent a moult grant joie et a moult grant enneur . 
et il fist son tref tendre enmi l ost , et le marchis de monferrat le sien delez , en qui main et en qui garde li rois phelippes d alemaingne , qui sa sereur avoit a fame , l avoit conmandé . 
einsint sejornerent en cele isle , qui moult iert riche , yy semaines . 
et dedanz ce sejour lor avint une aventure qui moult fu pesanz et dure : car une grant partie de ceuls qui autre foiz avoient esté encontre l ost parlerent ensamble et dirent que cele chose leur sambloit estre moult longue et moult perilleuse et que il remeindroient en l isle et en leroient l ost aler , et par le conduit a ceuls de corfour et quant l ost en seroit alee , il envoieroit au conte gautier de briene , qui adont tenoit brandiz , que il leur envoiast vessiaus por aler a brandiz . 
je ne vous puis mie touz ceuls nonmer qui a ceste oevre fere furent . 
mes je vous en nomerai une partie des plus chevetains et des plus mestres . 
de ceuls fu li uns oedes li champenois , jaques d avesnes , pierres d amiens , gui le chastelain de courci , ogier de saint cinon , gui de chapes , et clarembaut de chapes , guilliaume d aunoi , pierre corsaus , gui de pesmes et henri son frere , et meint autre qui leur avoient creanté par derriere qu il se tendroient a leur partie , qui ne l osoient mostrer par devant pour la honte : si que li livres tesmoigne bien que plus de la moitie de l ost se tornerent a leur acort . 
et quant ce oi le marchis de monferrat , et le conte baudoin de flandres et de henaut , et li quens loeys , et li quens hues de saint pol , et li baron qui se tenoient a leur acort , si furent moult esmaié et dirent : " seigneur , nous somes mal bailli : se ceste gent se depart de nous avec les autres qui partiz sont par maintes foiz , nostre ost sera faillie et nous ne porrons nule conqueste fere . 
mes alons a euls et leur cheons aus piez et leur crions merci qu il aient por dieu pitie d euls et de nos , et que il ne se honissent , et que il ne toillent la conqueste d outremer . 
" einsint fu le conseil acordé , et alerent tuit ensamble en une valee , ou cil tenoient leur parlement , et menerent avec euls le filz a l empereeur de costentinoble et touz les esvesques et touz les abbez de l ost . 
et quant il vindrent la , si descendirent a pie ; 
et quant il les virent , si descendirent de leur chevaus et alerent encontre ; 
et li baron leur chairent aus piez moult plorant et dirent que il ne s en leveroient james tantque cil leur auroient craanté que il ne se mouvroient d avec euls . 
et quant il virent ce , si en orent moult grant pitie et plorerent d autre part moult tendrement , quant il virent lor seigneurs et leur parenz et leur amis cheoir a leur piez ; 
il dirent qu il em parleroient , et se trerent a une part . 
et la sonme de leur conseil fu tel que il seroient avec euls des ci a la saint michiel , par tel couvent qu il leur jureroient seur sainz loialment que des lors en avant de , quelque heure que il les semondroient , dedanz les yy jourz apres leur bailleroient navies en bone foi , sanz mal enging , dont il porroient aler en surye . 
einsint fu otroié et juré . 
et lors ot grant joie par toute l ost , et se racueillirent aus nes , et li cheval furent mis es vessiaus . 
et einsint partirent dou port de corfour la veille de la pentecouste , qui fu yy yy anz apres l incarnacion nostre seigneur jhesu crist ; 
et ilec furent toutes les nes asamblees et li vessel et toutes les galies de l ost et assez d autres nes de marcheanz qui avec euls alerent aroutees . 
le jour fu bel et cler , et le vent doz et soef . 
et il lessent leur voiles aler . 
et ce tesmoigne bien josfroiz li mareschaus de champaigne , qui ceste oevre dicta , que onques n en menti de mot a son escient , conme cil qui a touz les conseuls fu , c onques si bele chose ne fu veue ; 
et bien sambloit estoire qui terre deust conquerre : que tant conme en pooit veoir aus eulz , ne pooit en veoir se voiles non des nes et des vessiax , si que les cuers des homes s en esjoissoient moult . 
einsint corurent par mer tantque il vindrent a chademelet , a zz trespas qui sus mer estoit ; 
et lors encontrerent yy nes de pelerins et de serjanz et de chevaliers qui reperoient de surie ; 
et ce estoient de ceuls qui estoient alé au port de marseille passer . 
et quant il virent l estoire si bele et si riche qu il ne s oserent mostrer . 
et li quens baudoins de flandres et de henaut envoia le barnage de sa nef pour savoir quex genz ce estoient , et il dirent que il estoient . 
et zz serjant se lest couler contreval la nef et dist a ceuls de la nef : " je vous clain quite ce qui remaint en nef ; 
car je m en irai avec euls ; 
car il samblent bien gent qui doivent terre conquerre . 
" a grant bien fu atorné au serjant et moult fu volentiers veuz en l ost . 
et pour ce dit en que de mil males voies puet en retorner . 
einsint courut l ost jusque a nigre . 
nigre si est une isle et une bone cite que len apele nigrepont . 
ici prirent conseil li baron ; 
si s en ala li marchis de monferrat boniface et li quens baudoins de flandres a grant partie de vessiaus et de galies , avec le filz l empereeur de costentinoble sussac , en une isle qui avoit non andree ; 
et descendirent a terre , et li chevalier corurent en la terre , et les genz dou pais vindrent a merci au filz l empereeur de costentinoble et li donerent dou leur tantque pes firent a lui . 
et rentrerent en leur vessiaus et corurent par mer . 
lors leur avint zz grant domache : que uns haus hons de l ost qui avoit non li chastelains de coucy morut et fu getez en la mer . 
les autres nes qui n estoient mie cele part ganchies furent entrees em bouche d inde , et ce est la ou li braz saint jorge chiet en la grant mer ; 
et corurent contremont le braz jusque a une cite que len apele aive , qui siet sus le braz saint jorge devers le turquie , moult bele et moult bien asise . 
et ilec prirent port et descendirent a terre ; 
et cil de la vile vindrent contre euls et leur rendirent la vile , si conme cil qui ne s osoient deffendre . 
et il la firent moult bien garder , si que cil de la vile n i perdirent vaillant zz denier . 
einsint sejornerent ilec yy jourz pour atendre les vessiaus et les galies qui estoient encore a venir . 
et dedenz ce sejour cueillirent des blez de la terre , car il estoit moissons ; 
et il en avoient grant mestier . 
et dedenz ces yy jorz furent venuz tuit li vessel et les barons ; 
et diex leur dona bon tans . 
lors se departirent dou port tuit ensamble , si peussiez veoir le braz saint jorge si couvert de nes et de galies et d uissiers , que moult estoit grant la biaute a regarder . 
et einsint corurent contremont le braz , tantque le jour de la veille mon seigneur saint jehan baptiste en juing vindrent a saint estoenne , une abaie qui estoit a yy liues de costentinoble . 
lors virent tout a plain costentinoble tuit cil des vessiax , et prirent port et aancrerent . 
or poez savoir que moult esgarderent costentinoble cil qui onques mes ne l avoient veue ; 
car il ne pooient cuidier que si riche vile peust estre en tout le monde , quant il virent ces hauz murs et ces riches tourz , dont ele estoit close tout entour a la reonde , et ces riches pales , et ces hautes eglyses , dont il y avoit tant que nus ne le porroit croire se il ne le veoit a l ueil , et le lonc et le large de la vile , qui de toutes autres estoit souverainne . 
et sachiez qu il n i ot si hardi qui la char ne fremist ; 
et ne fu mie grant merveille , car onques si grant afaire ne fu empris de tant de gent puisque le monde fu estoré . 
lors descendirent li conte et li baron a terre et li dus de venice , et fu li parlemenz ou moustier saint estienne . 
la ot maint conseil pris et doné . 
totes les paroles qui la furent dites ne vous retrairai mie ; 
mes la sonme dou conseil si fu tex que li dus de venice se dreca en estant et leur dist : " seigneurs , je sai plus dou covine de cest pais que vous ne fetes : car autre foiz i ai esté . 
vous avez le plus grant afere empris et le plus perilleus que onques genz entrepreissent : et pour ce si couvendra que len oevre sagement . 
sachiez , se nous alons a la terre ferme , la terre est grant et large ; 
et nos genz sont povres et desertez de viandes ; 
si s espandront en la terre pour querre la viande ; 
et il y a moult grant plente de la gent dou pais ; 
si nous couvendroit garder que nous ne les perdissiens ; 
car nous n avons mestier de perdre , car moult avons pou gent a ce que nous volons fere . 
il a isles ci pres , que vous poez veoir des ci , qui sont habitees de genz de laboreeurs et d autres genz ; 
alons la prendre port , et recueillons les biens et les viandes dou pais ; 
et quant nous aurons les viandes recueillies , si alons devant la vile et fesons ce que nostre sires aura pourveu . 
car plus seurement guerroie cil qui a la viande que cil qui n en a point . 
" a cest conseil s acorderent li prince et li baron , et s en alerent tuit a leur nes et a leur vessiaus . 
einsint reposerent la nuit ; 
et l andemain , le jour de la feste mon seigneur saint jehan , furent dreciees les banieres et les gonfanons es chastiaus et es nes , et les houces ostees des escuz , et pourpenduz les borz des nes . 
chascuns regardoit ses armes tex conme a lui covint , car il sevent bien que par tans en auront mestier . 
li marinier trerent ancres ; 
et lessierent voiles au vent aler ; 
einsint s em passent , et dex leur dona bon vent , tel conme a euls covint , et passerent tres par devant costentinoble , si pres des murs et des tourz que a maintes de leur nes trest on ; 
et si avoit tant de gent seur les murs et seur les tourz que il sambloit que il n eust gent se la non . 
einsint leur destourba nostre sires leur conseil qui fu pris le soir de torner es isles , ausi conme se chascuns n en eust onques mes oi parler ; 
et treent a la ferme terre plus droit qu il onques pueent . 
et pristrent port devant zz pales l empereeur alexis dont li leus estoit apelez calcidoine , et fu endroit costentinoble , d autre part dou braz , devers la torquie . 
cil pales fu uns des plus biaus et des plus delitables que onques oeil peussent esgarder , de touz les deliz que il covient a cors d ome que en meson de prince doit avoir . 
et li conte et li baron descendirent a la terre et se hebergierent ou pales et entour la vile , et li pluseur tendent leur paveillons . 
lors furent li cheval tret des huissiers , et li chevalier et li serjant descendirent a toutes leurs armes a terre , onques es navies ne remest que les mariniers . 
et les masses des blez qui avoient esté moissonez par les chans , tant conme chascuns en vost prendre si en prist , conme cil qui grant mestier en avoient , car la contree fu bele et riche et plenteureuse de touz biens . 
einsint sejornerent en cel pales l andemain . 
et au tierz jour leur dona diex bon vent , et cil marinier resachent leur ancres et drecent leur voiles , einsint s en vont contremont le braz vers une abaie desus costentinoble , a zz pales qui estoit l empereeur alexis , qui est apelez sa seutaire . 
ilec aancrerent leur nes et les huisiers et les galies . 
et la chevalerie qui estoit hebergiee ou pales de calcidoine encoste par terre . 
einsint se hebergierent seur le braz saint jorge , a la seutaire et contremont , l ost des francois . 
et quant ce vit li emperieres alexis , si fist le sien ost issir de costentinoble , si heberja seur l autre rive d autre part endroit euls , et fist tendre ses paveillons , pour ce qu il ne peussent prendre terre par force sus lui . 
einsint sejorna l ost des francois par yy jors et se pourchacierent de viandes cil qui mestier en avoient , et ce furent tuit cil de l ost . 
dedenz ce sejour , issi une compaignie pour garder l ost , que en ne li feist mal , et li fourrier , cerchierent la contree . 
en cele compaignie fu oedes li champenois de chanlite , et guiz li ainz nez ses freres , et ogier de saint chinon , et manesier de l isle , et li quens girarz , zz conte de lombardie , qui estoit de la mesniee le marchis de monferrat ; 
et orent bien avec euls yy vinz chevaliers . 
et choisirent en la montaigne paveillons , bien a trois liues de l ost , ce estoit li meghedeus l empereeur de costentinoble qui bien avoit yy cenz chevaliers ou plus de griex . 
quant nos genz les virent , si mirent leur genz en yy batailles et fu le conseil tel que il iroient combatre a euls . 
et quant li grieu les virent , si atornerent leur batailles et les rengierent par devant leur paveillons , et les atendirent . 
et nos genz les alerent ferir moult viguereusement . 
a l aide de dieu nostre seigneur petit dura cel estour , et li grieu leur tornerent les dos , si furent desconfit a la premiere asamblee , et cil les enchaucierent bien une liue grant . 
la gaaingnerent assez chevaus et roncins et palefroiz et murs et tentes et paveillons , et tel guaaing conme a tel besoingne aferoit . 
einsint s en revindrent en l ost , ou il furent moult volentiers veu , et departirent leur guaaing si conme il durent . 
l autre jour apres envoia l empereeur alexis zz mesage aus contes et aus barons . 
cil mesages avoit non nicholas rous et estoit de lombardie nez ; 
et trouva les barons ou riche pales de la seutaire , ou il estoient a zz conseil ; 
et les salua de par l empereeur alexis de costentinoble ; 
et tendi ses letres le marchis de monferrant . 
et cil les recut , et furent leues les letres devant touz les barons . 
et paroles de maintes manieres y ot es letres que li livres ne conte mie . 
et apres les autres , si furent de creance , que len creust celui qui les avoit aportees , qui nicholas rous avoit non . 
" biau sire " , font il , " nous avons veues vos letres , et nous dient que nous vos creons , et nous vous creons bien . 
" li mesages estut devant les barons en estant et parla : " seigneur , l empereeur alexis vous mande que bien set que vous estes les meilleurs genz dou monde et de la meilleur terre qui soit , et moult se merveille pour coi vous estes venuz en sa terre ne en son regne : car vous estes crestien et il est crestien , et bien set que vous estes meuz pour la sainte terre d outremer et pour la sainte croiz et pour le sepucre recouvrer . 
se vous estes povres ne desherité , il vous donra volentiers de ses viandes et de son avoir , et vous li vuidiez sa terre . 
ne vous voudroit mie autre mal fere , et nonpourquant si en a il bien pooir : se vous estiez yy tanz de gent , n en porriez vos issir , se il vous voloit mal fere , que vous ne fussiez mort et desconfit . 
" par le conseil aus contes et aus barons et au duc de venice se leva em piez li quens de bretaigne , qui bons chevaliers et sages estoit et bien parlanz ; 
et respondi au mesage : " biau sire , vous nous avez dit que vostre seigneur se merveille moult pour coi nos seigneurs et nos barons sont entré en son regne en la seue terre . 
ne sont il mie entré : car il la tient a tort et a pechie contre dieu et contre reson , ainz est son neveu , qui ci siet entre nous en cele chaiere , qui filz est de son frere l empereeur susac . 
mes se il voloit a la merci de son neveu venir et li rendist la coronne et l empire , nous li prieriens que il li pardonast et li donnast tant que il peust vivre richement . 
et se vous pour cest mesage raporter a nous ne revenez ci , ne soiez si hardiz que plus reveigniez ca . 
" einsint s en parti li mesages et s en ala ariere en costentinoble a l empereeur . 
li baron parlerent l andemain ensamble et dirent qu il mousterroient alexis le filz l empereeur de costentinoble au pueple de la cite . 
adont firent armer les galies toutes : et li dus de venice et li marchis de monferrat entrerent en une galie et mirent avec euls le filz a l empereeur susac ; 
et es autres galies entrerent li chevalier et li baron . 
einsint s en alerent au res des murs de costentinoble et moustrerent au pueple des griex le vallet , et dirent : " veez ci le vallet vostre seigneur naturel ; 
et sachiez que nous ne venismes mie ca pour vous mal fere , ainz venismes pour vous garder et pour vous desfendre se vous fetes ce que vous devez . 
car cil que vous obeissiez a seigneur vous tient a tort et a pechie contre dieu et contre reson ; 
et bien savez qu il a desloialment ouvré vers son seigneur et vers son frere : car il li a les eulz trez et tolu son empire a tort et a pechie . 
et veez ci le droit seigneur . 
et se vous vous tenez a lui , vous feroiz ce que vous devez ; 
et se vous ne le fetes , nos vous ferons au pis que nous porrons . 
" onques nus de la terre ne de la cite ne fist samblant que il se tenist a lui por la cremeur et pour la doutance de l empereeur alexis . 
einsint vindrent en l ost ariere et ala chascuns a son heberjage . 
l endemain , quant il orent la messe oie , si s asamblerent a parlement , et fu li parlemenz a cheval enmi les chans . 
la peussiez vous veoir maint destrier et meint bon chevalier sus . 
et fu le conseil des batailles devisez , quantes il en auroient . 
et paroles y ot assez d une part et d autre ; 
mes la fin dou conseil fu tex que au conte baudoin fu otroiee l avangarde , pour ce que il avoit grant plente de bone gent , et de archiers et de arbalestiers plus que nus qui en l ost fust . 
apres si devise que l autre bataille auroit henri son frere , et mahi de vilancourt , et baudoyn de biauveoir , et maint bon chevalier de leur terre et de leur pais qui a euls estoient . 
la tierce bataille fist li quens hues de saint pol , pierre d amiens ses nies , et huitace de chanteleu , et ansiau de kaieus , et maint bon chevalier de leur terres et de leur pais . 
la quarte bataille fist li quens looys de blois et de chartain , qui moult fu bons et riches et redoutez , car il avoit moult grant plente de bons chevaliers et de bone gent . 
la quinte bataille ot mahi de monmorenci et li champenois : josfroi le mareschal de champaigne fu en cele bataille , ogiers de saint chinon , manesiers de l isle , miles li brebanz , maquaires de saint menehost , jehan fuisnons , gui de chapes , clarembaut ses nies , et robert de roinssoi : toutes ces genz firent la quinte bataille . 
la siste bataille firent les genz de bergoigne . 
en celui fu oedes li champenois de chanlite , gile son frere , gui de pesmes , humes son frere , octes de la roche , et gui de coulans et les genz de leur terres et de leur pais . 
la septiesme bataille fist li marchis bonifaces de monferrat . 
la furent tuit li lombart et li touscain et li alemant et toutes les genz qui furent des les monz de mongieu jusque a lyon sus le rosne . 
tuit cil furent en la bataille le marchis , et fu devisé que il feroit l arieregarde . 
li jourz fu devisez quant il se reculeroient es nes et es vessiax et es galies et es huissiers et pour prendre terre par force , et pour morir . 
et sachiez que ce fu une des plus douteuses choses qui onques fust . 
lors parlerent les esvesques et les clergiez au pueple , et leur moustrerent qu il fussent confes et feist chascuns sa devise , car il ne savoient quant diex feroit conmandement d euls . 
et si firent il par toute l ost moult volentiers et moult piteusement . 
li termes vint si conme devisé fu ; 
et li chevalier furent tuit es huissiers , avec leur destriers , et furent tuit armé , les hiaumes laciez et li cheval furent tuit couvert et enselé ; 
et les autres genz qui n avoient mie si grant mestier em bataille furent es granz nes tuit ; 
et les galies furent armees et atornees toutes . 
et li matins fu biaux , zz pou devant soleil levant . 
et l emperieres alexis les atendoit a grant bataille et a granz conroiz d autre part . 
et len sonne les buisines , et chascune galie fu a zz huissier liee pour passer outre plus delivrement . 
il ne demanderent mie chascuns qui doit aler devant ; 
mes qui aincois puet aincois ist armez . 
et li chevalier issirent des huissiers , et saillirent en la mer jusques a la ceinture , tuit armé , les hiaumes laciez et les glaives aus mains ; 
et li bon serjant , et li bon archier , et li bon arbalestier , chascune compaingie la ou ele ariva . 
et li grieu firent moult grant samblant dou retenir . 
et quant ce vint aus lances bessier , si leur tornerent les dos et leur lessent le rivage . 
et sachiez que onques plus orgueilleusement port ne fu pris . 
adont conmencierent a ouvrir les portes des huissiers et a geter leur ponz hors et comencierent les chevaus a trere ; 
et li chevalier conmencent a monter sor les chevaus , et les batailles se conmencent a rengier . 
et li quens baudoins de flandres et de henaut chaucha , qui l avangarde fesoit , et les autres batailles apres einsint conme eles devoient aler . 
et alerent jusque la ou li emperieres alexis avoit esté logiez . 
et il s en fu retornez vers costentinoble , et destendi tentes et paveillons . 
de nos barons fu tel le conseil que il se hebergeroient sus le port devant la tour galathas , ou la chaesne tenoit qui mouvoit dou port ; 
et sachiez que par cele chaesne covenoit entrer qui au port de costentinoble voloit entrer ; 
bien virent nos barons , s il ne prenoient cele tour et ronpoient cele chaesne , qu il estoient mort et mal bailli . 
einsint se hebergierent la nuit devant la tour et en la juerie , que len apele l estanor , ou il avoit moult bele vile et moult riche . 
bien se firent la nuit eschaugaitier ; 
et l andemain , quant fu heure de tierce , si firent une asaillie cil de la tour de galathas et cil qui a costentinoble venoient aidier em barges ; 
et nostre gent corurent aus armes . 
la asambla premiers jaques d avesnes , et la seue mesniee , a pie ; 
et sachiez que il fu moult chargiez et fu feru d un glaive parmi le vis et fu en aventure de mort . 
et uns siens chevalier fu montez a cheval , qui avoit non nicholas de genlain , qui secourut moult bien son seigneur , et le fist moult bien , si qu il en ot grant pris . 
et li criz fu levez en l ost ; 
et nos genz vindrent de toutes parz , et se mirent enz moult ledement , si que assez en y ot de morz et de pris . 
si que de tex i ot qui n alerent mie a la tour , ainz ganchirent aus barges dont il estoient venu ; 
et la en ot assez de noiez , et cil qui eschaperent , ganchirent a la tour , et cil de l ost les tindrent si pres qu il ne porent la porte fermer . 
ilec fu li estourz a la porte , et leur tolirent par force , et les prirent leenz : la en ot assez de morz et de pris . 
ainsint fu li chastiaus de galathas pris et li porz gaaingniez de costentinoble par force . 
moult en furent conforté cil de l ost , et moult en loerent dieu jhesu crist ; 
et cil de la vile desconforté . 
et l andemain firent trere a cel port les nes et les vessiaus et les galies et les huissiers . 
adont prirent cil de l ost conseil ensamble por savoir quel chose il porroient fere : s il asaudroient la vile par mer ou par terre . 
moult s acorderent li venicien que les eschieles fussent dreciees aus nes et que tout l asaut fust par devers la mer . 
li francois disoient que il ne se savoient mie si bien aidier sus la mer come par terre ; 
et fu la fin dou conseil que li venicien asaudroient par mer , et li baron et cil de l ost par terre . 
einsint sejornerent par quatre jourz . 
au cinquiesme jour apres s arma toute l ost , et chevauchierent toutes les batailles si conme eles estoient devisees tout par desouz le port , jusques endroit le pales de blasquerne ; 
et les navies vindrent par dedenz le port . 
et la si a zz flun qui se fiert en la mer , que len n i puet passer se par zz pont de pierre non . 
et li grieu avoient ce pont desfet et coupé , et li baron firent toutjourz laborer et le pont afetier toute la nuit . 
einsint fu li ponz refez et les batailles armees au matin ; 
et chevauchierent li uns apres l autre , einsint conme il estoient ordené , et vont devant la vile . 
et nus de la cite n issi fors encontre euls : et fu moult grant merveille , que pour zz qui estoit en l ost estoient yy en la vile . 
lors fu le conseil des barons tex que il hebergeroient entre le pales de blasquerne et le chastel bimont , qui estoit une abaie close de murs . 
et lors furent tendu li tref et li paveillon , et fu bien fiere chose a regarder : que de costentinoble , qui tenoit trois liues de front par devers la terre , ne porent de toute l ost asigier que l une des portes . 
et li venicien furent en la mer es nes et es vessiaus ; 
et drecierent les perrieres et les mangonniaus et leur eschieles , et ordenerent leur asaut moult bien . 
et li baron ratornerent les leur par devers la terre . 
et sachiés que il n estoient mie em pes : car il n estoit eure ne de nuiz ne de jourz que l une des batailles ne fust armee par devant la porte pour garder les engins et les saillies . 
et pour ce ne remanoit mie qu il ne fussent assez par cele porte et par autres ; 
si que il les tenoient si courz que yy foiz ou yy les covenoit armer par toute l ost . 
ne n avoient pooir qu il pourchacassent viande yy arbalestees loing de l ost ; 
et il en avoient moult pou , neis de char fresche , se n estoit de chevaus que len leur ocioit ; 
et sachiez que il n avoient viande conmunement a toutes les trois semaines . 
et moult estoient perilleusement , que onques par tant de gent si grant gent ne furent asis en vile . 
lors s apenserent d un moult bon engin : car il fermerent toute l ost de bones lices et de bon merrien ; 
si en furent moult plus fort et plus aseur . 
li grieu leur fesoient souvent asaillies que il ne les lessoient reposer ; 
et cil de l ost se metoient ariere moult durement ; 
et totes les foiz que il issoient fors , i perdoient li grieu . 
un jour fesoient li bergoignon le gait , et li grieu leur firent une asaillie , et issirent hors de leur meilleurs genz une partie ; 
et cil leur corurent sus , si les remirent enz moult durement , et menerent si pres de la porte que grant fes de pierres getoit en seur euls . 
la ot pris zz des meilleurs griex de leenz , qui ot non costentins li ascres ; 
et le prist gontiers de nueilli tot monté sus son cheval . 
et ilec ot guilliaume de chanlite brisié le braz d une pierre , dont grant domache fu , car il estoit moult preuz et moult vaillanz . 
touz les morz ne touz le bleciez ne vous puis mie retrere . 
mes , eincoisque l estour parfenist , vint zz chevalier de la mesniee henri , le frere le conte baudoin de flandres et de henaut , qui ot non huitace dou marchois , et ne fu armé que d un hauberjon et d un chapel de fer , et son escu a son col ; 
et le fist moult bien en son venir , si li en donna len grant pris . 
car pou estoit d eures que len ne le veist aus asaillies , mes ne puis mie tot retrere . 
tant les tenoient pres qu il ne pooient mengier , ne dormir , se armé non . 
une autre saillie firent par une porte deseure amont la ou li grieu reperdirent assez ; 
mes la fu mort zz chevalier qui ot non guilliaume de igi ; 
et la le fist moult bien mahi de vilaincourt , et perdi son cheval au pont de la porte ; 
et maint le firent bien qui a cele mellee furent . 
a cele porte desus le pales de blasquerne , par ou il issoient plus sovent fors , ot pierre de brachuel plus de pris que nus , pour ce que il estoit plus pres logiez . 
einsint leur dura cel traveil et cel peril pres de yy jourz , tantque zz lundi matin fu leur asaut atorné , et les eschieles . 
et li venicien furent arouté par mer . 
einsint fu devisez li asauz que des yy batailles qui y estoient demorroient les yy qui garderoient l ost par dehors , et les yy yroient a l asaut . 
li marchis bonifaces de monferrat garda l ost par devers les chans , et les batailles des bergoingnons et des francois , et mahi de monmorenci . 
et li quens baudoin de flandres et de henaut alerent asaillir , et leur genz ; 
et li quens loeys de blois et de chartain , et li quens hues de saint pol , et ceuls qui a euls se tenoient . 
et drecierent a une barbaquenne deus eschieles empres la mer . 
et le mur fu moult bien garni d angloies et denes , et li asauz fu forz et durs . 
et par vive force monterent sus les escheles , et conquirent le mur seur aus . 
et monterent bien yy sus le mur , et se combatoient a main a haches et a espees . 
et cil dedenz se resforcierent , si les mirent hors moult ledement , si que il en retindrent yy ; 
et cil qui furent retenuz de la nostre gent furent menez devant l empereeurs alexis , si en fu moult liez . 
einsint remest li asauz devers les francois ; 
et en y ot assez de bleciez , si en furent li baron moult irié . 
et li dus de venice ne fu mie atargiez , ainz ordena ses nes et ses vessiaus d un front ; 
et cil fronz dura bien trois arbalestees . 
et conmanda la rive a aprouchier . 
lors veissiez mangonniax geter des nes et des vessiaux , et quarriaus d arbaleste trere , moult delivrement , et ceuls des murs desfendre moult vistement , et veissiez les eschieles des nes aprouchier si durement que em pluseurs leus s entreferoient des espees et des lances ; 
et li criz estoit si granz qu il sambloit que terre et mer fondist . 
et sachiez que les galies n osoient terre prendre . 
or porroiz oir estrange proesce d : ome que li dus de venice , qui viel home estoit et gouteus et goute ne veoit , fu touz armez au chief de la soe galie , et ot le gonfanon saint marc devant lui ; 
et escrie aus siens que il se meissent a terre ou , se ce non , que il feroit joustice de lor cors . 
et il si firent que la galie prist terre ; 
et il saillirent hors , si porterent le gonfanon saint marc a terre . 
et la galie leur seigneur qui ot terre prise devant les autres , si se tint chascuns a honi , et vont a la terre tuit . 
et cil des huissiers saillent hors et vont a la terre qui ainz ainz , et qui mieulz mieulz . 
la veissiez asaut grant et merveilleus . 
et si tesmoigne joffroi li mareschaus de champaigne , qui ceste oevre treta , que plus de yy li dirent par verite qu il avoient veu le gonfanon saint maart de venice en une des tourz et ne sorent onques qui l i porta . 
or oez estrange miracle : que cil dedenz s en foirent , et guerpirent les murs ; 
et cil entrerent enz qui ainz ainz , qui mieulz mieulz , si que il sesirent yy des torz et garnirent de leur genz . 
et li dus prist zz batel , si manda mesages a ceuls de l ost et leur fet a savoir qu il avoient yy tourz et seussent pour voir que il ne les pooient reperdre . 
li baron furent si lie que il ne porent croire que ce fust voirs . 
et li venicien conmencierent a envoier chevaus et palefroiz en l ost em batiaus , de ceuls qu il avoient gaaingniez dedenz la vile . 
et quant li emperieres alexis vit qu il estoient ainsint entré dedenz sa vile , si conmenca gent a envoier a si grant foison vers euls , que cil virent bien qu il ne le porroient soufrir , si mirent le feu entr euls et les griex ; 
et li venz venoit devers nos genz , si conmenca le feu si grant a nestre que li grieu ne porent vers nos genz trere . 
einsint se remirent vers leur tourz qu il avoient gaaigniees conquises et lessierent en tel maniere . 
adont issi l emperiere de costentinoble a toute sa force par autres portes , bien loing une liue de l ost , et conmencierent si granz genz a issir que il sambloit que ce fust touz li mondes . 
lors fist ses batailles ordener parmi la champaigne , et chevauchierent vers l ost . 
et quant nos francois les virent , si saillirent aus armes de toutes parz . 
ce jor fesoit henri le frere le conte baudoin de flandres et de henaut le guet aus engins devant la porte de blasquerne , et mahi de vilaincourt , et baudoyn de biauveoir , et leur genz qui a euls se tenoient . 
endroit euls avoit atorné l empereres alexis genz grant foison , qui s atornoient pour issir hors par trois portes , et se ferroient en l ost par d autre part . 
et lors issirent les yy batailles qui furent armees et se rengierent par devant leur lices , et les serjanz et les escuiers , les arbalestiers et les archiers devant euls ; 
et firent batailles de leur chevaliers a pie , dont il avoient bien deus cenz qui n avoient mes nus chevaus . 
et ainsint se tindrent coi devant leur lices , et fu moult grant sens : car , se il alassent en la champaigne asambler a euls , cil avoient si grant plente de genz que tuit eussent esté perdu entr euls . 
et sambloit que toute la champaigne fust couverte de batailles ; 
et venoient petit pas tuit ordené . 
et bien sambloit perilleuse chose , que cil n avoient que yy batailles , et li grieu en avoient plus de yy et n en i avoit nule qui ne fust plus grant que une des leur . 
mes li nostre estoient ordené en tel maniere que en ne pooit venir a euls se par devant non . 
et tant chevaucha li emperieres alexis que il fu si pres que len treoit des unes batailles aus autres . 
et quant ce oi li dus de venice , si fist ses genz retrere et guerpir les tourz que il avoient prises , et dist que il voloit vivre ou morir avec les pelerins . 
ainsi vint devers l ost a la terre , et ce que il pot trere de la seue gent fors . 
et furent les batailles vis a vis des griex et des pelerins , que li grieu n oserent venir ferir a leur estal ; 
ne cil ne voudrent esloingnier les lices . 
et quant li emperieres alexis vit ce , si conmenca ses olz a trere ariere et toutes ses batailles ordeneement . 
et ce virent cil de l ost des pelerins , si conmencierent a chevauchier vers euls a petit pas ; 
et le batailles des griex conmencierent a aler en voie et se trerent ariere a zz pales qui estoit apelez li phelippos . 
et sachiez que onques diex ne trest de plus grant peril nules genz conme il fist ceuls de l ost cel jor . 
ne n avoit home en toute l ost qui n en eust grant joie . 
et ainsint remest cele bataille , que plus n i ot fet . 
li emperieres alexis s en retorna ariere en la vile , et cil de l ost alerent a leur heberges , si se desarmerent , qu il estoient moult las ; 
et pou mengierent , et pou burent , car pou avoient de viande . 
or oez les miracles nostre seigneur , conme eles sont granz par tout ou lui plest . 
cele nuit meismes l empereeur alexis prist de son tresor ce que il em pot porter , et enmena des genz qui aler s en vost avec lui ; 
et s en foi , et lessa la cite . 
et cil de la cite remestrent tuit esbahi . 
et si trerent fors de prison l empereeur leur seigneur susac , qui avoit les eulz trez , si le vestirent et apareillierent ; 
et l enporterent ou haut pales de blasquerne , et l asirent en la haute chaiere , et li obeirent conme a leur seigneur . 
adont prirent mesages si les envoierent en l ost , et manderent le filz et les barons que li emperieres alexis s en estoit foiz et si avoient levé a empereeur l empereeur susac . 
quant le vallet le sot , si manda le marchis boniface de monferrat ; 
et li marchis manda les barons par l ost . 
et quant il furent asamblé a zz paveillon li filz l empereeur susac , leur conta ceste nouvele . 
et quant il oirent ce de la joie qu il orent ne covient il mie parler : que onques plus grant joie ne fu fete ou monde ; 
et moult fu nostre sires loez piteusement par euls touz . 
et pour ce puet en dire , qui diex veult aidier , nus hom ne li puet nuire . 
lors si conmenca a ajorner , et l ost se conmenca a armer ; 
si s armerent tuit par l ost , pour ce qu il ne crurent pas les griex . 
et mesages conmencierent a issir , zz et deus ensamble , et content ces noveles meismes . 
aus barons et au duc de venice si fu tex leur conseil , qu il envoieroient leenz savoir conment cist aferes iert , se ce estoit voirs que len leur avoit dit , que en requeroit le pere qu il aseurast tex couvenances conme li filz avoit fetes , ou il ne leroient mie entrer son filz en la vile . 
esleuz furent les mesages , mahi de monmorenci en fu li uns , et josfroi le mareschal fu li autres , et dui venicien de par le duc de venice . 
einsint furent li masage conduit jusques a la porte , et en leur ouvri la porte , et il descendirent a pie . 
et li grisfon orent mis d englois et de danois a toutes leur haches des la porte jusque au pales de blasquerne . 
einsint les amenerent jusques au haut pales . 
la troverent l empereeur susac , si richement vestu que pour neent demandast en home plus richement vestui , et l empereriz sa fame , qui estoit moult bele dame , suer le roy de hongrie . 
de hauz homes et de hautes dames y avoit tant que len n i pooit son pie torner , si richement atornees que eles ne pooient plus . 
et tuit cil qui avoient esté contre lui le jour devant estoient ce jour tout a sa volente li mesage vindrent devant l empereeur ; 
et li emperieres et tuit li autre les honorerent moult . 
et li mesage dirent qu il voloient a lui parler priveement de par son fil et de par les barons de l ost . 
et il se dreca ; 
et entra en une chambre et ne mena avec lui que l empereriz et son chancelier et son druguement et les yy mesages . 
par l acort aus autres mesages , moustra josfroi le mareschal de champaigne la parole et dist a l empereeur susac : " sire , tu voiz le servise que nous avons fet a ton fil et coment nous li avons sa couvenance tenue . 
ne il ne puet ceenz entrer jusques a tantque il ait fait nostre gre des couvenances que il nous a couvent . 
et a toi mande come ton filz que tu les nous aseures en tel forme conme il les nous a fetes . 
- quele est la couvenance ? 
" dit li empereres . 
" tele conme je la vous deviserai " , fet li mesages . 
" tout ou premier chief , metre tout l empire de romenie a l obedience de rome , si conme ele fu autre foiz ; 
apres , a doner deus cenz mile mars d argent a ceuls de l ost et viande a zz an a petiz et a granz ; 
et a mener dis mile homes a pie et a cheval : tiex a pie conme nous voudrons et tex a cheval conme nous voudrons a sa navie et a sa despense en la terre de babiloine et tenir par zz an ; 
et en la terre d outremer yy cenz chevaliers a sa despense toute sa vie , qui garderont la terre . 
tex est la couvenance que vostre filz nous a aseuree par serement et par chartres pendanz et par le roy phelippe d alemaigne qui vostre fille a . 
iceste chose volons nous que vous nous aseurez ausi . 
- certe " , fet li empereres , " la covenance est moult grant , dont je ne voi conment ele puist estre ferme . 
et nonpourquant vous avez tant servi , et moi et lui , que , se len vous donoit tout l empire , si l auriez vous bien deservi . 
" en maintes manieres y ot paroles dites et retretes . 
mes la fin fu tele que li peres aseura la couvenance si conme li filz l avoit asseuree , et par chartre pendant bullee d or . 
la chartre fu bailliee aus mesages . 
et einsint prirent congie a l empereeur susac et tornerent en l ost ariere et dirent aus barons qu il avoient la besoigne fete . 
lors monterent les barons aus chevaus et menerent le vallet a moult grant joie en la cite a son pere . 
et li grieu li ovrirent la porte et le recurent a moult grant joie et a moult grant feste . 
la joie dou pere et dou fil fu moult grant , car il ne s estoient pieca entreveu et pour ce que de si grant poverte et de si grant essil furent torné a si grant joie et a si grant hautesce par dieu avant et par l ost aus pelerins apres . 
ainsint fu la joie moult grant dedenz costentinoble et en l ost grant des pelerins de l aneur et de la victoire que dex leur ot donee . 
et l andemain pria l empereeur susac et ses filz aus contes et aus barons , qu il s alassent hebergier d autre part devers l estanor et devers galatas : car , se il se heberjoient en la vile , il doutoient la mellee d euls et des griex , et bien em porroit la cite estre destruite . 
et il dirent qu il l avoient tant servi en maintes manieres qu il ne refuseroient ja chose qu il conmandassent . 
ainsint s en alerent hebergier d autre part , et sejornerent ou pais en repos et en grant plente de bones viandes . 
et poez savoir que maint de ceuls de l ost alerent veoir costentinoble , et les riches pales , et les autres eglyses dont il y avoit tant , et les granz richeces que onques tant en une vile n en ot . 
des saintuaires ne covient il mie parler , car autant en avoit il en cel jour en la vile conme ou remenant dou monde . 
einsint furent moult quemun li grieu et li francois de toutes choses . 
par le quemun conseil des francois et des griex fu devisé que li noviaus emperieres seroit coronnez a la feste mon seigneur saint pere , entrant aoust . 
einsint conme il fu devisé ainsint fu fet . 
coronnez fu si hautement et si honoreement conme en fesoit les empereeurs griex . 
a icel tans apres conmenca a paier l avoir qu il devoit a ceuls de l ost , et cil le departirent par l ost , et rendi chascuns son passage a ceuls qui leur avoient presté en venice . 
li noviaus emperieres ala souvent veoir les barons en l ost , et moult les honora , tant conme il plus pot ; 
et il le dut bien fere : car il l avoient bien servi . 
zz jour vint en l ost aus barons priveement en l ostel le conte baudoin de flandres et de henaut . 
ilec fu mandez li dus de venice et li baron de l ost priveement ; 
et il leur moustra une parole et dist : " seigneur , je sui emperieres de par vous , et fet m avez le plus haut servise que onques gent feissent a home crestien . 
et sachiez que assez de genz me moustrent bel samblant qui ne m ainment mie ; 
et moult ont li grieu grant despit quant je par force sui entré en mon heritage . 
vostre terme est pres que vous vous en devez aler ; 
et la compaignie de vous et des veniciens ne dure que jusque a la feste saint michiel . 
dedenz si cour terme ne vous puis je vostre couvent asovir . 
et sachiez , se vous me lessiez , li grieu me heent pour vous : je reperdrai la terre et si m ocirront . 
mes fetes une chose que je vous dirai : demorez vous jusques au marz , et je vous esligere vostre estoire des la feste saint michiel en zz an , et paierai les coustemenz aus veniciens , et a vous donrai je ce que mestier vous sera jusque a la pasque . 
et dedenz ce termine aure je si ma terre mise a point que je ne la porrai reperdre ; 
et vostre couvenance seroit lors rendue , car je auroie l avoir receu qui me vendroit de par toute ma terre , et si serai lors si atornez de navie pour aler avec vous et pour l envoier , come je le vous ai couvent . 
et lors auroiz vous tout l este de lonc et de large pour ostoier . 
" li baron dirent qu il em parleroient ensamble sanz li . 
et connurent bien que ce estoit voirs que il disoit et que ce estoit le mieulz pour l empereeur et pour euls . 
et il respondirent que il ne le pooient fere se par le quemun de l ost non , et que il parleroient a ceuls de l ost , et li raporteroient ce qu il ne porroient fere . 
einsint se departi li emperieres alexis d euls et s en ala en costentinoble ariere . 
et il remestrent en l ost et pristrent l endemain zz parlement , ilec furent mandé li baron et li chevetain de l ost , et des chevaliers la plus grant partie . 
et leur fu ceste parole retrete si conme l emperieres l avoit requise . 
lors ot grant descorde en l ost , si conme il avoient eu maintes foiz , de ceuls qui vousissent que l ost se departist : qu il leur sambloit que trop durast . 
en cele partie que a corfolt avoit en l ost avoit descorde et moustrerent aus autres les seremenz qu il avoient fez et dirent : " bailliez nous les vessiaus si conme vous l avez juré ; 
car nous nous en volons aler en surie . 
" et li autre crierent merci et dirent : " seigneur , ne perissons pour dieu la grant enneur que diex nous a fete . 
se nous alons en surie , l entree de l iver est quant nous y vendrons , et ne porrons ostoier , et ainsint sera la besoigne damedieu perdue . 
mes , se nous atendons jusque au mars , nous lerons cest empereeur en bon estat , et nous en yrons riches d avoir et de viandes ; 
et yrons et courrons en la terre de babiloine ; 
et nostre estoire nous durroit des la saint michiel jusque a la pasque , qu il ne se porroient departir de nous pour l yver . 
et ainsint porra estre la terre d outremer recovree . 
" il ne chaloit a ceuls qui voloient l ost despecier dou pieur ne dou meilleur , mesque l ost se departist . 
et cil qui l ost voloient tenir ensamble traveillierent tant , a l aide de dieu , que li aferes ala a fin en tele maniere que li venicien leur jureroient zz an des la feste saint michiel a tenir l estoire . 
et l empereres alexis leur dona tantque fet fu . 
et li pelerin leur rejurerent la compaignie a tenir si come il avoient fet autre foiz , et a cel terme meismes . 
et ainsint fu la concorde et la pes mise en l ost d ambedeus parz . 
lors avint une moult grant mesaventure : que mahi de monmorenci , qui estoit zz des meilleurs chevaliers dou reaume de france et des plus prisiez acoucha de maladie et agrava tant sa maladie que morz fu ; 
et ce fu grant duel et grant domache , zz des greigneurs qui avenist en l ost d un home . 
et fu a une eglyse de mon seigneur saint jehan de l ospital de jherusalem seveliz . 
apres , par le conseil des griex et des francois , issi l emperieres alexis a moult grant ost de costentinoble pour l empire a entrer et metre a sa volente . 
avec lui ala grant partie des barons , et l autre partie remest pour garder l ost . 
li marchis bonifaces de monferrat ala avec lui , et li quens hues de saint pol , et henri frere le conte baudoin de flandres , et jaque de avesnes , et guilliaume de chanlite , et hue de colemi , et autres genz assez dont li livres se test ore . 
en l ost remest li quens baudoins de flandres et de henaut et li quens loeis de blois et de chartain , et grant partie des pelerins . 
et sachiez que en cele ost ou li emperieres ala , que tuit li grieu de l une et de l autre partie dou braz vindrent a lui et a son mandement et a sa volente , et li firent feaute et homage conme a leur seigneur : fors seulement jehannins , ce estoit uns hons qui estoit revelez contre son pere et encontre son oncle , et les avoit guerroiez yy anz , et avoit tant de la terre conquise seur euls que rois s en estoit fez riches et sages . 
que de cele part dou braz saint jorge devers occidant pou s en failloit qu il n en eust tolu pres de la moitie . 
icil ne vint mie a sa volente ne a sa merci . 
endementieresque li emperieres alexis fu en cele ost , si vint une moult grant mesaventure en costentinoble : que une mellee conmenca des griex et des latins qui estoient estagié en costentinoble , dont il y en avoit moult . 
et ne sai quex genz pour mal mirent le feu en la vile ; 
et cil feus fu si granz et si orribles que nus hons ne le pooit esteindre ne abessier . 
et quant virent ce li baron de l ost qui estoient hebergié d autre part dou port , si en furent moult dolent et moult en orent grant pitie , quant il virent les hautes eglyses et les pales fondre et abessier , et ces granz rues ardoir en feu . 
et il n en pooient pis fere . 
einsint porprist le feu desus le port et en travers jusque parmi le plus espes de la vile , et jusques a la mer d autre part , res a res dou mostier sainte sophie , et dura yy jourz , que onques ne pot estre estaint par home ; 
et duroit bien le front dou feu , si conme il aloit , demie liue de terre . 
dou domache ne de l avoir ne de la richece qui la fu perdue ne vous porroit en conter , et des homes et des fames , dont il i ot mout ars . 
tuit li baron qui estoient hebergié dedenz costentinoble , de quelque terre que il fussent , n i oserent plus demorer , ainz prirent leur fames et leur enfanz , et leur avoirs ce qu il em porent trere , et entrerent es barges et es vessiaus et passerent le port devers les pelerins ; 
et ne furent mie pou , car il furent bien yy mile , que petiz que granz ; 
et puis fu il grant mestier aus pelerins que il fussent outre passé . 
einsint furent desacointiez li franc et li grieu , qu il ne furent mie si conmunal conme il avoient esté devant , si ne s en sorent a qui prendre , qu il leur pesa et d une part et d autre . 
en cel termine leur avint une chose dont il furent moult dolent et tuit cil de l ost : que li abes de los , qui moult estoit preudons , fu morz , et avoit moult amé le bien de l ost ; 
et il iert moines de l ordre de citiaus . 
einsint demora li emperieres longuement en l ost dont il fu issuz , jusque a la saint martin ; 
et lors revint en costentinoble ariere . 
moult firent grant joie de leur venue , que li grieu et les dames de costentinoble leur alerent a l encontre de leur amis a granz chevauchiees ; 
et li pelerin ralerent contre les leur , dont il orent moult grant joie . 
einsint s en entra li emperieres de costentinoble ou pales de blasquerne ; 
et li marchis de monferrat et li autre baron reperierent en l ost . 
li emperieres , qui moult ot bien fet son afere et moult cuida estre au deseure , si s en orgueilli vers les barons et vers ceuls qui tant de biens li avoient fez , ne ne les ala mie veoir , si come il soloit fere , en l ost . 
et il envoierent sovent a lui , et prierent qu il leur feist paiement de leur avoir , si conme il leur avoit covent . 
et il les mena de respit en respit ; 
et leur fesoit d eures en autres petiz paiemenz et povres ; 
et en la fin vint a neent li paiemenz . 
li marchis bonifaces de monferrat , qui plus l avoit des autres servi , et mieulz estoit de li , y ala moult souvent ; 
et le blasmoit dou tort qu il avoit vers euls , et reprochoit les granz servises que il li avoient fez , qui onques si granz ne furent fez a nul home . 
et il les menoit par respit , ne chose que il leur creantast ne tenoit : tantque il virent et connurent clerement que il ne queroit se mal non . 
si prirent zz parlement li baron de l ost , et li dus de venice ensamble . 
et dirent qu il connoissoient que cil ne leur atendoit nul couvent , et qu il ne leur disoit onques voir ; 
et acorderent qu il envoieroient bons mesages por requerre leur couvenances et pour reprochier leur service ; 
et se il le voloit fere , preissent le ; 
et se il ne le voloit fere , desfiassent le de par euls , et bien li deissent que il pourchaceroient le leur si conme il porroient . 
a cest mesage fu esleuz cuenes de betune , et joffroi de vilehardoin li mareschaus de champaigne , et miles li brebanz de provinz . 
et li dus de venice y envoia trois hauz homes de son conseil . 
einsi monterent les mesages sus les chevaus , les espees ceintes , et chevauchierent ensamble jusques au pales de blasquerne . 
et sachiez qu il alerent en grant peril et en grant aventure selon la traison des griex . 
einsint descendirent a la porte , et entrerent ou pales , et troverent l empereeur alexis et l empereeur susac son pere seanz seur deus chaieres lez a lez ; 
et delez euls autresi seoit l empereriz , qui estoit fame au pere et marrastre au fil , et estoit suer au roi de hongrie , bele dame et bone ; 
et y ot grant plente de haute gent . 
par le conseil des autres mesages moustra cuenes de betune le mesage , qui moult estoit sages et emparlez : " sire , nous somes a toi venu de par les barons de l ost et de par le duc de venice . 
et saches que il te reprouchent le servise que il t ont fet tel come la gent sevent et conme il est aparissant . 
vous leur avez juré , vous et vostre pere , leur covenances a tenir , et si en ont vos chartres , ne vous ne leur avez mie si bien tenues conme vous deussiez . 
semons vous en ont meintes foiz , et nous vous en semondons , voiant touz vos barons , de par euls , que vous leur tenez la couvenance . 
se vous le fetes , moult leur iert bel ; 
et se vous ne le fetes , sachiez que , des ore en avant , il ne vous tienent pour seigneur ne pour ami ; 
ainz pourchaceront que il auront le leur en toutes les manieres qu il porront . 
et bien vous mandent qu il ne feroient ne a vous ne a autrui mal tantqu il l eussent desfié : car il ne firent onques traison , ne en leur terre n est mie coustume qu il le facent . 
vos avez bien oi que nous vous avons dit , et vous vous conseilliez si come vous plera . 
" moult tindrent li grieu a grant merveille et a grant outrage ceste desfiance , et dirent que onques mes n avoit esté si hardi home qui osast avoir desfié l empereeur de costentinoble en sa chambre . 
moult fist aus mesages mauves samblant li emperieres et tuit li grieu , qui maintes foiz leur avoient fet moult bel . 
le bruit fu moult grant par la dedenz ; 
et li mesage s en tornerent , et vindrent a la porte , et monterent sus leur chevaus . 
et quant il furent hors de la porte , n i ot celui ne fust moult liez ; 
et ne fu mie grant merveille , car il furent de grant peril eschapé , que moult se tint a pou que il ne furent mort . 
einsint s en revindrent en l ost , et conterent as barons si conme il avoient esploitié . 
einsint conmenca la guerre ; 
et forfist qui forfere pot , et par terre et par mer . 
en maint leu asamblerent li grieu et li francois : mes onques dieu merci n asamblerent ensamble que plus n i perdissent li grieu que li francois . 
einsint dura la guerre grant piece , jusques au cuer de l iver . 
et lors se pourpenserent li grieu d un moult grant engin : qu il prirent yy nes granz , si les emplirent toutes de grant merrien d esprises et d estoupes et de tonniax et de poiz , et atendirent tantque le vent vint devers euls grant . 
et puis une nuit a mienuit mirent le feu es nes , et lessierent aler les voiles au vent , et le feu aluma si haut , que il sambla que toute la terre ardist . 
einsint s en venoit vers la navie aus pelerins ; 
et li criz lieve en l ost ; 
et saillent aus armes de toutes parz . 
li venicien corurent a leur vessiaus , et tuit li autre qui vessiaus y avoient , si les conmencierent a rescourre dou feu viguereusement . 
et bien tesmoigne joffroi le mareschal de champaigne , qui ceste oevre dita , que onques gent sus mer ne s aidierent mieulz : qu il saillirent es galies et es barges des nes ; 
et prenoient les nes totes ardanz aus croz , et les tiroient par vive force par devant leur anemis fors dou port , et les metoient ou courant dou braz , et les lessoient aler ardanz contreval le braz . 
des griex avoit tant sus la rive que ce n estoit fin ne mesure ; 
et estoit le cri si grant qu il sambloit que terre et mer fondist ; 
et entroient aus barges , et treoient aus nostres , qui rescouoient le feu , et en y ot des bleciez . 
la chevalerie de l ost , oi le cri , si s armerent tuit ; 
et issirent as chans les batailles , chascune endroit soi , la ou ele estoit hebergiee . 
et il doutoient que les griex ne les venissent asaillir par devers les chans . 
ainsint soufrirent tel travail et tel angoisse jusques au jour cler . 
mes par l aide de dieu n i perdirent neent , forsque une nef de paisanz qui estoit plaine de marcheandise : et cele y fu arsse dou feu . 
moult orent esté cele nuit en grant peril : car il ne s en poissent aler ne par terre ne par mer . 
ice guerredon leur volt rendre li enperieres alexis dou service qu il li avoient fet . 
et lors vindrent li grieu , qui s estoient mellez aus francois , quant il virent qu il n auroient mie pes ; 
si prirent conseil ensamble de leur seigneur trair priveement . 
il y avoit zz grieu qui mieulz estoit de lui que tuit li autre et plus li avoit fet fere la mellee aus francois que nus des autres . 
cil griex avoit a non morchufles . 
par le conseil et par le consentement des autres , zz soir , a la mienuit , que li emperieres alexis se dormoit en sa chambre , cil qui garder le devoient , morchufle meesmement et li autre qui avec lui estoient , le prirent en son lit et le geterent en une chartre em prison . 
et morchufles chauca les hueses vermeilles par l aide et par le conseil des autres griex , et se fist emperieres . 
apres le couronnerent a sainte sophie . 
or oez se onques si fete traison fu fete par nule gent . 
quant ce oi l empereeur susac que ses filz fu pris et cil fu conronnez , si ot grant poour et li prist une maladie : ne dura mie longuement , si fu morz . 
et cil emperieres morchufles fist son filz , qu il avoit em prison , deus foiz ou trois emprisonner ; 
et ne plot a dieu qu il moreust . 
apres en la fin , si l estrangla et murtri et , quant il l ot estranglé , si fist dire par tout qu il estoit morz de sa mort ; 
et le fist ensevelir conme empereeur honorablement et metre en terre ; 
et fist grant samblant qu il l em pesast . 
mes murtre ne puet pas estre celé : que ceste chose fu prochainement seue des griex et des latins que li murtres estoit ainsint fet conme vous l avez oi retrere . 
lors pristrent li baron de l ost et li dus de venice ilec zz parlement . 
et si furent li esvesque , et tout le clergie . 
a ce s acorda tout le clergie , et cil qui avoient le conmandement de l apostele , le moustrerent as barons et aus pelerins , que cil qui tel murtre fesoit n avoit droit en terre tenir , et tuit cil qui en estoient consentant estoient parconnier dou murtre et , outre tout ce , qu il estoient souztret de l obedience de rome . 
" pour coi nous vous disons " , fet le clergie , " que la bataille est droite et juste . 
et se vous avez droite entencion de conquerre la terre et metre a l obedience de rome , vous auroiz le pardon tel conme l apostele le vous a otroié , tuit cil qui confes y morront . 
" sachiés que ceste chose fu grant confort aus barons et aus pelerins . 
grant fu la guerre et la noise entre les francois et les griex : car ele n apesa mie , ainz crut ades et enforca , et pou estoit jour que len n asamblast ou par terre ou par mer . 
lors fist une chevauchiee henri , le frere le conte baudouin de flandres et de henaut , et mena grant partie de bones genz de l ost . 
avec lui ala jaque d avesnes , et baudoin de biauveoir , et oede de chanlite , et guilliaume son frere , et les genz de leur pais . 
et s en partirent a une vespree ; 
et chevauchierent toute nuit ; 
et l andemain , de haute eure , si vindrent a une bone vile qui aphilee avoit non , et la prirent , et firent grant gaaing de proie , et de prisons , et de robes , et de viandes , qu il envoierent aus barges en l ost contreval le braz : car la vile seoit sus la mer de roussie . 
einsint sejornerent en cele vile yy jourz et a moult grant plente de viandes , qu il en y avoit moult et assez . 
au tierz jour s empartirent a toutes leur proies et atout leur gaaing , et chevauchierent arriere vers l ost . 
li emperieres morchufles ot oie la novele qu il estoient issuz de l ost ; 
et se parti par nuit de costentinoble a grant partie de gent ; 
et se mist a zz aguet ou il devoient revenir ; 
et les veoit passer a toutes leur proies et a tout leur gaaing , et les batailles , l une apres l autre , tantque l arieregarde vint . 
l arieregarde fesoit henri , le frere le conte baudoin de flandres et de henaut , et la seue gent . 
et l emperieres morchufles leur corut sus a l entree d un bois ; 
et cil tornerent encontre lui , si asamblerent moult durement . 
a l aide de dieu fu desconfiz li emperieres morchufles et dut estre pris ; 
et perdi son gonfanon real et une encone qu il fesoit porter devant lui , ou il se fioit moult , et il et li autre grieu , ou l image nostre seigneur estoit formee . 
et perdi bien jusques a yy chevaliers de la meilleur gent que il avoit . 
einsint fu desconfiz li emperiers morchufles conme vous avez oi . 
et fu grant la bataille entre lui et les frans . 
et fu ja de l iver grant partie passé , et entour la chandeleur fu , et aprocha la quaresme . 
ci vous lerons de ceuls qui devant costentinoble sont , si parlerons de ceuls qui sont alez as autres porz , et de l estoire de flandres qui avoit esté l iver devant et sejorné a marseille , et furent passé ou regne de surie . 
et furent si grant gent , qu il estoient assez plus que cil qui estoient devant costentinoble . 
or oez quel domache ce fu quant il ne furent avec cest ost : car a toutjourz mes fust crestientez essauciee . 
mes dex ne vost pour leur pechiez : li un furent mort pour l enfermete de la mer ; 
li autre retornerent en leur pais . 
onques nul esploit ne nul bien ne firent en tout le pais ne en toute la terre . 
et une compaignie de moult bone gent s esmurent pour aler en antioche au prince biaumont , qui estoit princes d antioche et quens de triple , et avoit guerre au roy limon , qui estoit sires des hermines . 
et cele compaignie aloit au prince en soudees ; 
et li turc dou pais les oirent , et leur firent zz agait par la ou il devoient passer ; 
et vindrent a euls , et se combatirent , et les desconfirent , et furent mort et pris , que onques pie n en eschapa a cele foiz . 
la fu morz vilains de neule , qui estoit zz des bons chevaliers dou monde , et giles de trasegnies , et meint autre . 
et fu pris bernarz de moruel , et renaut de dampierre , et jehan de vilers , et guillaume de mielli , qui courpes n i avoit . 
et sachiez , de quatre vinz chevaliers qu il avoit en cele route , n en eschaperent onques nul , qui ne fussent ou mort ou pris . 
et tesmoingne li livres veraiement que onques nus n eschiva l ost de venice que maus et honte ne l en avenist . 
et pour ce si fet que sage qui se tient dever le mieulz . 
or vous lerons de ceuls , si vous dirons de ceuls qui devant costentinoble estoient , qui moult bien firent leur engins atorner , et leur perrieres et leur mangonniaus drecier par les nes , et touz engins qui ont mestier a vile prendre , et les eschieles des antenes des nes drecier seur les hauz mas des nes , qui estoient si haut que ce n iert se merveilles non . 
et quant ce virent li grieu , si conmencierent a hourder encontre euls la vile , qui moult bien estoit fondee et fermee de murs et de hautes tourz ; 
ne n i avoit si haute tour ou il ne feissent yy estages ou trois de fust , pour plus haucier ; 
ne onques nule vile ne fu si bien hourdee . 
einsint labourerent li grieu et li franc grant partie dou quaresme . 
lors parlerent cil de l ost ensamble et prirent conseil coment il se contenroient . 
assez y ot paroles et avant et ariere ; 
mes la sonme fu tex que , se dex donoit qu il entrassent en la vile a force , que touz li guaainz qui i seroit fez seroit aportez ensamble et departiz conmunalment si conme il devroient . 
et se il estoient poesteiz de la cite yy homes seroient pris des francois et yy des veniciens ; 
et cil jureroient seur sainz que il esliroient empereeur celui que il cuideroient qui fust plus au profit de la terre . 
et cil emperieres seroit par l eslicion de ceuls , si auroit le quart de toute la conqueste , et dedenz la cite et dehors , et outre le pales de blasquerne et celui de bouchelyon . 
et les trois parties seroient departies , la moitie aus pelerins et l autre a ceuls de l ost . 
des pelerins et lors seroient pris yy des plus sages de l ost des pelerins et des veniciens yy ; 
et cil departiroient les fiez et les enneurs pour les honmes , et deviseroient quel service en en feroit a l empereeur . 
einsint fu la couvenance juree et asseuree d une part et d autre des francois et des veniciens , des l issue de marz qui entrer devoit en zz an et lors s en porroit aler qui voudroit ; 
et cil qui demorroient en la terre seroient tenu dou service l empereeur tel conme ordenez seroit . 
einsint fu fete la couvenance et aseuree , et esconmenié dou clergie qui ne la tenroit . 
moult fu bien la navie atornee et hourdee , et recuellies toutes les viandes as pelerins . 
le joesdi apres miquaresme entrerent tuit es nes , et mirent enz leur chevax ; 
et chascune bataille si ot sa navie par soi , et furent tuit arengié li uns encoste l autre , et furent departies entre les huissiers et les galies . 
et fu grant merveille a regarder ; 
et bien tesmoigne li livres que bien duroit demie liue francoise li asauz , si conme il estoit ordenez . 
et le joesdi matin , se trerent les nes et les galies et huissiers vers la vile , si conme ordené estoient . 
et conmenca li asauz moult forz et moult durs . 
en maint leus descendirent a terre et alerent jusque aus murs ; 
et en maint leus refuserent les eschieles des nes aprouchiees , que cil des tourz et des murs et des eschieles s entreferoient des glaives de meintenant . 
einsint dura li asauz , moult durs et moult fiers , jusques a none em pluseurs leus . 
mes par nos pechiez furent li pelerin resorti de l asaut . 
icil qui estoient issuz des galies et des huissiers furent remis enz a force . 
et bien sachiez que plus perdirent cil de l ost ce jour que li grieu , et moult en furent li grieu resbaudi . 
tiex i ot qui se retrairent de l asaut , et les vessiaus en coi il estoient ; 
et tiex i ot qui demorerent aancré si pres de la vile que il getoient aus pierres et aus mangonniaus et aus arbalestes les uns aus autres maintes foiz . 
lors prirent a la vespree zz parlement cil de l ost et li dus de venice , et asamblerent en une eglyse d autre part , de cele part ou il avoient esté logié . 
la ot maint conseil pris et doné , et furent moult esmaié cil de l ost pour ce que il leur fu mescheu . 
assez i ot de ceuls qui loerent que len alast d autre part de la vile , de cele part ou ele n estoit mie hourdee . 
et li venicien , qui plus savoient de la mer , dirent que , se il y aloient , li coranz les enmenroit au contreval le braz , si ne porroient leur vessel arester . 
et sachiez qu il y avoit de tiex qui voussissent que li coranz menast les nes contreval le braz ; 
a ceuls ne chausist , mesque il se partissent de la terre et alassent en voie ; 
et n iert merveille , car tuit estoient en grant peril . 
assez i ot parlé et avant et ariere ; 
mes le conseil de la some si fu tiex que il retorneroient leur afere l endemain , que samedi iere , et le diemenche toute jor ; 
et le lundi revindrent a l asaut ; 
et lierent deus et deus ensamble les nes , ou les eschieles estoient : ainsint asaillirent yy nes a une tour , pour ce que il avoient veu que a cel jour n avoient asailli que une nef a une tour , si estoient trop grevé cil de l eschiele pour ce : que cil de la tour estoient plus que cil de l eschiele ; 
et pour ce fu bone la pensee que plus greveroient yy eschieles a une tour que une . 
ainsint conme il fu devisé , si fu fet ; 
et si atendirent le samedi et le diemenche . 
li emperieres morchufles se fu venuz hebergier devant l asaut en une place a tout son pooir , et tendues ses vermeilles tentes . 
ainsint dura cil aferes jusques au lundi matin ; 
et lors furent armez cil des nes et des huissiers et cil des galies . 
et cil de la vile les douterent meins qu il ne fesoient au premiers ; 
si furent si esbaudi que sus les tourz et sus les murs ne paroit se genz non . 
et lors conmenca l asaut , fort et merveilleus ; 
et chascun vessel asailli endroit soi . 
le hu et la noise fu si grant que il sembloit que la terre deust fondre . 
einsint dura li asauz longuement , tant que nostre sires leur fist lever zz vent que en apele boire , et bouta les nes et les vessiaus plus sus la rive qu il n estoient devant , et deus nes qui estoient liees ensamble , dont l une avoit non la pelerine et l autre li paravis ; 
et aprochierent tant la tour l une et l autre , si conme diex et li venz les mena , que l eschiele de la pelerine seurvint a la tour . 
et meintenant uns veniciens et uns chevaliers de france qui avoit a non andrier dureboise entrerent en la tour , et autres genz conmencierent a entrer apres euls . 
et cil de la tour se desconfirent et s en vont . 
quant ce virent li chevalier qui estoient es huissiers , si s en issent a la terre , et drecent eschieles aus piez des murs , et monterent contremont par force ; 
et conquirent yy des tourz . 
et cil conmencierent a asaillir des nes et des huissiers et des galies qui ainz ainz , qui mieulz mieulz . 
et passerent bien jusque a trois des portes , et entrerent enz ; 
et en conmenca a trere les chevaus des huissiers ; 
et li chevalier conmencierent a monter et chevauchierent droit a la heberge l empereeur morchufle . 
et il avoit ses batailles rengiees devant ses tentes ; 
et quant il virent venir les chevaliers a cheval , si se desconfirent et s en ala li emperieres fuiant par les rues ou chastel de bouchelyon . 
lors veissiez grifons abatre , et chevaus gaaingnier et palefroiz , et muls et mules , et autres harnois . 
la ot tant de morz et de navrez que ce ne fu ne fin ne mesure . 
grant partie des hauz homes de grece ganchirent vers la porte de blasquerne . 
et vespres abesse , et cil de l ost furent moult traveillié de la bataille et de l ocision . 
se se conmencierent a asambler en unes places granz , qui estoient de costentinoble ; 
et prirent conseil que il se hebergeroient pres des murs et des tourz qu il avoient conquises : car il ne cuidoient mie qu il eussent vaincuz en zz mois , les forz eglyses ne les granz pales , ne le grant pueple qui estoit en la vile . 
einsi conme le conseil fu pris , si fu fet . 
einsint se hebergierent devant les murs et les torz pres de leur vessiaus . 
li quens bauduyns de flandres et de henaut se heberja es vermeilles tentes l empereeur morchufle , qu il avoit lessiees tendues , lui et henri son frere devant blasquerne ; 
bonifaces li marchis de monferrat , il et la seue gent , devers les prez de la vile pres de la mer . 
einsint fu loeys hebergié conme vous l avez oi , et costentinoble prise le lundi de pasques flories . 
et li quens loeis de blois et de chartrain avoit langui tout l iver d une fievre quartainne et ne se pooit armer . 
dont il estoit moult grant domache a ceuls de l ost , que moult i avoit bon chevalier dou cors , et gisoit en zz huissier . 
einsint se reposerent cil de l ost , qui moult estoient las et traveillié . 
mes li emperieres morchufles ne reposa mie , ainz asambla toutes ses genz et dist qu il iroit les francois asaillir . 
mes il ne le fist pas ainsint conme il le dist , ainz chevaucha vers autres rues , plus loing qu il pot de ceuls de l ost , et vint a la porte que len apeloit porte orie . 
par ilec s en foi et guerpi la cite ; 
apres lui s en foi qui foir pot , et de ce ne sorent mot cil de l ost . 
et en cele nuit , devers la hebergerie boniface le marchis de monferrat , ne sai quex genz , qui doutoient que li grieu ne les asaillissent , mirent le feu en la vile entre euls et les griex , et la vile conmenca a esprendre et a alumer moult durement , et ardi toute cele nuit et l andemain jusque au vespre . 
et ce fu li tierz feus qui fu en costentinoble desque li pelerin vindrent en la vile . 
et plus y ot ars de mesons qu il n a en trois des plus granz citez dou reaume de france . 
cele nuit trespassa et vint li jourz , qui fu au mardi matin . 
et lors s armerent tuit par l ost , et chevalier et sergent ; 
et trest chascuns a sa bataille ; 
et issirent de leur heberges et cuidierent plus grant bataille trover qu il n avoient fet : le jour devant car il ne savoient mot que li emperieres s en fust foiz de nuiz . 
si ne troverent qui fust encontre euls . 
li marchis bonifaces de monferrat chevaucha toute la marine , droit vers bouchedelyon . 
et quant il vint la , si li fu renduz , sauves les vies a ceuls qui dedenz estoient . 
la furent trouvees le plus des hautes dames , qui estoient foies ou chastel : la fu doere la suer le roi phelippe de france , qui avoit esté empereriz , et la suer le roy de hongrie , qui ravoit esté empereriz , et des autres dames moult . 
dou tresor qui estoit en cel pales ne covient il mie parler : car tant en y avoit que ce n iert fins ne merveille . 
autresi conme cel pales fu renduz au marchis boniface de monferrat , fu renduz cil de blasquerne a henri , qui estoit freres le conte baudoin de flandres et de henaut , saus les cors a ceuls qui estoient dedenz : la refu le tresor si grant qu il n en y ot mie mains que en celui de bouchedelyon . 
chascuns garni le pales qui li fu rendu de sa gent et fist le tresor garder . 
et les autres genz qui furent espanduz par la vile ; 
et fu si granz li gaainz que nus n en sauroit dire la fin , d or et d argent , et de vesselement , de pierres precieuses , de samiz , et de dras de soie , et de robes veres et grises et ermines , et de touz les chiers avoirs qui onques fussent trouvez en terre . 
et bien tesmoigne josfroi de vileharduyn li mareschaus de champaigne , en son escrit par verite , que , puisque le siecle fu estoré , ne fu tant gaaingnié en nule vile . 
chascuns prist ostel tant conme lui plot , car il en y avoit assez . 
einsint fu hebergiez li olz des pelerins et des veniciens . 
et fu grant la joie de l enneur et de la victoire que nostre sires leur avoit fete : que cil qui avoient esté en poverte estoient en richesce et en delit . 
einsint furent a la pasque florie et a la grant pasque apres en cele enneur et en cele joie que diex leur avoit donnee . 
et bien en durent nostre seigneur loer : car n avoient mie plus de vint mile homes a armes que uns que autres , et par l aide de dieu avoient pris en la vile plus de quatre cenz mile homes , et en la plus fort vile qui fust ou monde , et la mieulz fermee . 
lors fu crié par toute l ost de par le marchis , qui sires estoit de l ost , et de par ses barons , et de par le duc de venice , que touz li avoirs fust asamblez , si conme il estoit aseurez et jurez et fet seur esconmeniement . 
et furent nonmez les leus en trois eglises , et la mist en gardes des francois et des veniciens des plus leaus que len y pot trouver . 
li uns aporta bien et li autres mauvesement : car couvoitise , qui est uns rains de torment , ne lessa ; 
ainz conmencierent d ilec en avant li couvoiteus a retenir des choses , et nostre sires les conmenca mains a amer . 
ha ! 
conme s estoient loialment demené tresque a cel point ! 
et damediex leur avoit bien mostré car de touz leur aferes il les avoit honorez et essauciez par desus toute l autre gent ; 
et maintes foiz ont domache les bons pour les mauves . 
asamblez fu et departiz des frans et des veniciens par moitie , si conme devisé estoit et juré . 
et sachiez que les pelerins , quant il orent parti , de leur partie paierent yy mile mars d argent aus veniciens ; 
et bien en departirent yy mile ensamble pour leur gent . 
et savez coment : yy serjanz a pie contre zz serjant a cheval . 
et sachiez que onques hom n en ot plus pour hautesce ne pour proesce qu il eust , se ainsint non conme li ordenemenz fu fez , se emblez ne fu . 
et de l emble de ceuls qui en furent repris , fu fete grant jostice ; 
et en i ot assez de penduz . 
li quens hues de saint pol en pendi zz sien chevalier , l escu au col , qui en avoit retenu . 
et moult en i ot de ceuls qui en rendirent . 
bien poez savoir que granz fu li avoirs : que , sanz celui qui fu enblez , en vindrent bien quatre cenz mile mars d argent avant , et bien yy mile chevaucheures , que unes que autres . 
einsint fu departiz li avoirs de costentinoble conme vous avez oi . 
lors asanblerent a zz parlement et requist le conmun de l ost que il voloient empereeur , si conme devisé estoit . 
et tant parlerent qu il prirent zz autre jour ; 
et a cel jour seroient esleuz li yy . 
et ne puet estre que , a si grant chose conme est l empire de costentinoble , n eust moult d abeanz et d envieus . 
mes la grant descorde qui y fu , si fu dou conte baudoin de flandres et de henaut et dou marchis boniface de monferrat ; 
et de ces yy disoient toutes les genz que li uns le seroit . 
et quant ce virent li preudome de l ost qu il tenoit a l un et a l autre , si parlerent ensamble et dirent : " seigneurs , se len eslit zz de ces deus hauz homes , li autres en aura tele envie qu il enmenra toute sa gent ; 
einsint porroit en perdre toute la terre : car autresi dut estre perdue cele de jherusalem , quant il eslurent godefroi de buillon , que la terre fu conquise . 
et li quens de saint gile en ot si grant envie qu il pourchaca aus autres barons et a touz ceuls qu il pot qu il se partissent de l ost ; 
et tant s en ala de la gent , que il remestrent si pou que , se dex ne les eust soutenuz , que perdue fust la terre . 
et pour ce si nous devons garder que autresi ne nous aviegne . 
mes pourchacons que nous les retaigniens ambedeus : que celui que diex donra qu il soit esleuz a empereeur , que li autres en soit liez ; 
et cil doint a l autre toute la terre qui est , devers le turquie , et l isle de crist ; 
et cil en sera ses hom . 
einsint les porrons tenir ambedeus . 
" einsint conme il fu devisé , si fu fet . 
et il l otroierent ambedui moult debonerement . 
et vint li jourz dou parlement , que li parlemenz asambla ; 
et furent esleuz li yy d une part et yy d autre . 
et cil jurerent seur sainz qu il esliroient a bien et en bone foi celui qui meilleur mestier y auroit et qui meilleur seroit a gouverner l empire . 
ainsint furent esleuz li yy , et li jourz fu pris de l eslection . 
et a cel jour qui pris fu , asamblerent en zz riche pales , ou li dus de venice estoit a ostel , zz des plus biaus dou monde . 
la ot si grant asamblee de gent que ce ne fu se merveille non . 
apelez furent li yy qui l eslection devoient fere ; 
et furent mis en une moult riche chapele , qui dedenz le pales estoit . 
et ferma len l uis par dehors , qu il ne remest nus avec euls . 
et li baron et li chevalier remestrent en zz grant pales dehors . 
et dura leur conseil tantque il furent a une acorde . 
et chargierent la parole , par le conmendement des autres , a nevelon l evesque de soissons , qui estoit zz des yy ; 
et vindrent hors la ou li baron furent tuit et li dus de venice . 
or poez savoir qu il furent de maint esgardé , pour savoir quele l eslection estoit . 
et li evesques leur moustra la parole et leur dist : " seigneur , nous somes acordez , dieu merci , de fere empereeur ; 
et se nus en voloit estre encontre , que vous en seriez garant . 
et nous nomons en l eure que dieu fu né : le conte baudouin de flandres et de henaut . 
" et li criz fu levez de joie ou pales , si l enporterent ou mostier . 
et li marchis bonifaces de monferrat l enportoit avant de l une part ou mostier , et li fist tote l enneur qu il pot . 
einsint fu esleuz le conte de flandres et de henaut a empereeur , et le jour prist de son coronnement trois semainnes apres pasques . 
or poez savoir que mainte riche robe y ot fete pour le coronnement , et il orent bien de coi . 
dedenz le terme dou coronnement espousa li marchis bonifaces de monferrat l empereriz qui fu fame l empereeur susac , qui suer estoit au roi de hongrie . 
et en cel termine morut zz des hauz barons de l ost , qui avoit non oedes li champenois de chanlite ; 
et fu moult plaint et ploré de guilliaume son frere et des autres amis ; 
et fu enterrez au moustier des apostres a grant enneur . 
le termine aprocha dou coronnement ; 
et fu coronné a grant joie et a grant enneur au moustier sainte sophie , en l an de l incarnacion jhesu crist mil deus cenz quatre . 
ne covient mie parler de la joie ne de la feste : que tant en firent li baron et li chevalier conme il plus porent . 
et li marchis bonifaces de monferrat et li quens loeys de blois et de chartrain l ennorerent conme leur seigneur . 
apres la grant joie dou coronnement en fu menez a grant feste et a grant procession ou riche pales de bochelion , que onques plus riches ne fu veuz . 
et quant la feste fu passee , si parla li emperieres de ses aferes . 
bonifaces li marchis de monferrat li requist de ses couvenances que il li rendist , si conme il li avoit couvent la terre d outre le braz , devers la tour que est crist . 
et li emperieres connut bien que il le devoit fere et que il le feroit volentiers . 
et quant ce vit le marchis boniface de monferrat que il li voloit rendre ses couvenances si debonerement , si li requist que , en eschange de cele terre , li donast le reaume de salenique , pour ce que il estoit devers le roy de hongrie , et qui sereur il avoit a fame . 
assez en fu parlé en maintes manieres ; 
mes toutes voies fu la chose menee a tele fin que li enperieres li otroia , et cil l en fist homage . 
et fu grant joie par toute l ost , pour ce que li marchis estoit des plus prisiez chevaliers dou monde et des plus amez : que nus plus largement ne leur donoit . 
einsint fu remes en la terre le marchis boniface conme vous l avez oi . 
li emperieres morchufles n estoit mie encore esloignié de costentinoble plus de yy jornees , et si avoit mené avec lui l empereriz qui fame estoit alexis l empereeur , qui devant lui s en estoit fuiz , et sa fille . 
et cil emperieres alexis estoit a une cite qui avoit non mesimope , a toute sa gent , et tenoit encore grant partie de la terre . 
et lors se departirent li haut home de grece , et grant partie en trespassa outre le braz par devers le turquie , et chascun saisi de la terre tant conme il pot , et par les contrees de l empire , chascuns vers son pais . 
et li emperieres morchufles ne tarda gueres qu il prist une cite qui estoit en la merci l empereeur , que len apeloit le churlot ; 
si le prist et roba , et prist quanque il y trouva . 
et quant la novelle vint a l empereeur baudoin , si prist conseil aus barons . 
le conseil fu tel qu il s acorderent qu il issist hors atout l ost , pour conquerre la terre , et lessast costentinoble garnie , qui estoit novelement conquise et estoit pueplee de griex , si que ele fust aseuree . 
einsint fu le conseil aseuré et monta l ost , et cil furent devisé qui demorroient en costentinoble . 
en costentinoble remest li quens de blois et de chartrain , qui malades estoit et n estoit mie encore guariz , et li dus de venice ; 
et li quens de betune remest ou pales de blaquerne et de bouchedelion pour garder la vile , et josfroi le mareschal de champaigne , et mile de brebant , et toutes leur genz . 
et tuit li autre s atornerent pour aler en l ost avec l empereeur . 
eincoisque l empereeur partist de costentinoble , issi henri son frere de costentinoble par son conmandement , bien atot cent chevaliers de moult bone gent ; 
et chevaucha de cite en cite ; 
et en chascune vile , ou il vint , les genz li firent la feaute l empereeur . 
ainsint ala jusques a une cite qui andrenople estoit apelee , qui estoit moult bone et moult riche . 
et cil de la cite le recurent moult volentiers et il li firent la feaute l empereeur . 
lors se heberja en la vile , lui et sa gent ; 
et ilec sejorna tantque li emperieres baudoin y vint . 
et li emperieres morchufles , quant il oi qu il venoient si , ne les osa atendre , ainz foi toutjourz yy jornees ou trois avant ; 
et einsint foi tantqu il ala jusque vers messinople , ou li emperieres alexis estoit . 
et li envoia ses mesages , et li manda qu il li aideroit et li feroit tout son conmandement . 
et l empereres alexis li manda que bien fust il venuz conme ses filz : qu il voloit qu il eust sa fille a fame et feroit de lui son fil . 
einsint se heberja li emperieres devant messinople ; 
et tendi ses tres et ses paveillons ; 
et cil fu hebergiez dedenz la cite . 
et lors parlerent ensamble , et li dona sa fille , et s alierent ensamble , et dirent qu il feroient tuit une chose . 
et lors semondi l empereeur alexis l empereeur morchufle qu il venist avec lui mengier et il yroient ensamble as bains . 
einsint conme cil le semont , et cil y vint priveement et a pou de gent ; 
et il fu dedenz la meson , l empereeur alexis l apela en une chambre et le fist geter a terre et li fist les eulz trere de la teste en tele traison conme vous aves oi . 
or oez se ceste gent devoient terre tenir , qui si grant cruaute fesoient li uns a l autre . 
et quant ce oirent cil de l ost l empereeur morchufle , si se desconfirent et tornerent en fuie , li uns ca et li autres la ; 
et de tiex y ot qui alerent a l empereeur alexis et li obeirent conme a seigneur et remestrent entor lui . 
lors s esmut li emperieres baudoins a toute l ost de costentinoble , et chevaucha tantque il vint a andrenople . 
ilec trouva henri son frere et les autres genz qui avec lui furent . 
toutes les genz par la ou il passa vindrent a lui , a sa merci et a son conmandement . 
et lors leur vint la novele que li emperieres alexis avoit trez les eulz a l empereeur morchufle . 
moult en fu grant parole entre euls ; 
et bien dirent qu il n avoient droit en terre tenir , qui si desloialment traissoient li uns l autre . 
lors fu le conseil l empereeur baudoyn qu il chevalcheroit droit a mesinople , ou l empereeur alexis estoit . 
et li grec d andrenople li requirent conme a seigneur qu il leur lessast garnir la vile pour johannise le roi de blasquie et de bougerie , qui guerre leur fesoit souvent . 
et l emperieres baudoyn y les huitace de sobruic , zz chevalier de flandres moult preuz et moult vaillant , atout yy chevaliers et yy serjanz a cheval . 
ainsint s en parti li emperieres baudoyn d andrenople , et chevaucha a mesinople , ou il cuida l empereeur alexis trover . 
toutes les terres par la ou il passa vindrent a son conmandement et a sa merci . 
et quant ce oi li emperieres alexis , si vuida mesinople et s en foi . 
et li emperieres baudoin vint devant messinople . 
et cil de la vile vindrent encontre lui et li rendirent la vile a son conmandement . 
et lors dist li emperieres baudoyn qu il sejorneroit pour atendre le marchis boniface , qui n estoit mie encore venuz en l ost pour ce qu il ne pooit mie si tost venir conme li emperieres : si en amenoit avec lui l empereriz sa fame . 
et chevaucha par ses jornees tantque il vint a messinople , seur zz flun ; 
ilec se heberja , et fist tendre ses trez et ses paveillons ; 
et l andemain ala parler a l empereeur et lui veoir , et li requist sa couvenance . 
" sire " , fet il , " novelles me sont venues de salenique , que les genz dou pais me mandent que il me recevront a seigneur moult volentiers . 
et je en sui vostre hom , et le tieng de vous , si vous vueil prier que vous m i lessiez aler ; 
et quant je serai saisi de ma terre et de ma cite , je vous amenrai les viandes encontre vous , et vendrai apareillié de vostre conmandement fere . 
et ne destruiras mie ma terre ; 
et alons , se vostre plesir est , seur johannis , qui est rois de blasquie et de bougerie , qui moult grant partie tient de la terre a tort . 
" ne sai par quel conseil li emperieres respondi qu il voloit aler toutes voies vers salenique et feroit ses autres afaires en la terre . 
" sire " , fet bonifaces li marchis de monferrat , " je te proi , desque je puis ma terre conquerre sanz toi , que tu n i entres ; 
et se tu y entres , ne me samble mie que tu le face pour mon preu ; 
et sachiez de voir , que je n irai mie avec vous , ainz me departirai de vous . 
" et l emperiere baudoin respondi que il ne leroit mie pour ce qu il n i alast tote voie . 
ha ! 
diex , con mauves conseil il orent et li uns et li autres , et come firent grant pechie cil qui ceste mellee firent ! 
et se diex n i eust mis conseil , con eussent perdu la grant conqueste qu il avoient fete et la crestiente mise en aventure de peril ! 
einsint se departirent par mal li emperieres baudoin de costentinoble et bonifaces li marchis de monferrat , et par mauves conseil . 
li emperieres chevaucha vers salenique , si conme il avoit dit , a toutes ses genz et a toute sa force . 
et bonifaces li marchis de monferrat retorna ariere , qu il ot une grant partie de bone gent avec lui . 
avec lui s en retorna jaque d avesnes , et guilliaume de chanlite , et hue de colemi , et li quens bertous de chanseleue , et la grant partie de touz ceuls d alemaigne et de l empire , qui se tenoient au marchis . 
einsint chevaucha li marchis ariere des ci a zz chastel qui ludunus iert apelez , moult bel et moult fort et moult riche . 
et cil li fu renduz par zz grec de la vile . 
et quant il fu dedenz , si le garni . 
et lors reconmencierent li grieu a lui atorner par l acointement de l empereriz , et de toute la terre d ilec entor , a une jornee ou a yy , venir a sa merci . 
l emperieres baudoin chevaucha vers salenique ades , et vint a zz chastel qui a non cristople , qui estoit zz des plus forz dou monde ; 
et li fu renduz , et li firent feaute cil de la vile . 
et apres vint a zz autre , que len apeloit la lance , qui estoit moult fort et moult riche ; 
et fu rendu autresi , et li firent feaute . 
et d ilec chevalcha a la serre , qui estoit une cite fort et riche ; 
et vint a son conmandement et a sa volente , et li firent feaute . 
et d ilec chevaucha vers salenique , et se heberja devant la vile , et y fu par trois jourz ; 
et cil li rendirent la vile , qui estoit une des meilleurs et des plus riches de la crestiente a cel jour , par tel couvent qu il les tenroit aus us et aus coustumes que li emperieres grec les avoit tenuz . 
endementieresque li emperieres baudoins estoit vers salenique et la terre venoit a son plesir et a son conmandement , li marchis bonifaces de monferrat , a toute la soe gent et a la grant plente des griex qui a lui se tenoient , chevaucha devant andrenople , et tendi ses trez et ses paveillons entour . 
et huitaces de sabruic fu dedenz , et les genz que li emperieres y avoit lessiez ; 
et monterent aus murs et aus tourz , si s atornerent dou desfendre . 
et lors prist huitaces de sabruic yy mesages et les envoia par jour et par nuit en costentinoble . 
au duc de venice et au conte loeys et a ceuls qui estoient remes dedenz la vile de costentinoble de par l empereeur baudoin . 
et leur dirent que huitace de sabruic leur mandoit que li emperieres et li marchis estoient mellé ensamble , et que li marchis estoit sesiz de dunos , qui estoit zz des plus forz chastiax de romenie et des plus riches , et les avoit asis a andrenople . 
et quant il oirent ce , si en furent moult dolent , car lors cuidierent il bien que toute la conqueste qu il avoient fete fust perdue . 
lors asamblerent ou pales de blasquerne li dus de venice et li quens loeys de blois et de chartres et li autre baron qui estoient en costentinoble . 
et furent moult irié , et moult se plaignoient de ceuls qui avoient fete la mellee entre l empereeur et le marchis . 
par la priere dou duc de venice et dou conte loeys , fu requis a joffroy , le mareschal de champaigne , qu il alast au siege d andrenople et que il meist conseil en cele guerre , se il pooit , pour ce que li estoit bien dou marchis et cuidierent qu il y eust plus grant pooir que nus hom . 
et cil , pour leur priere et pour le besoing , dit qu il yroit moult volentiers ; 
et mena avec lui manesier de l isle , qui estoit zz des meilleurs chevaliers dou monde et des plus honorez . 
einsi chevauchierent et se departirent de costentinoble , et chevauchierent par leur jornees , tantqu il vindrent a andrenople , ou li sieges estoit . 
et quant li marchis oi dire qu il venoient , si issi de l ost et ala encontre euls . 
aveques lui ala jaque d avesnes , et guilliaume de chanlite , et octes de la roche , qui plus grant estoient dou conseil dou marchis . 
et quant il vit les mesagiers , si les honora moult et fist moult biau samblant . 
et josfroiz li mareschaus , qui moult estoit bien de lui , li demanda moult coment ne en quele maniere il avoit prise la terre l empereeur ne asigiee sa gent dedenz la cite d andrenople tantqu il l eust fet savoir a ceuls de costentinoble , qui bien li eussent fet adrecier , se li emperieres li eust nul tort fet . 
et li marchis s en descourpa moult , et dist que par le tort que li enperieres li avoit fet avoit ainsint esploitié . 
tant traveilla josfroi de champaigne a l aide de dieu et de ses barons qui estoient dou conseil le marchis , de qui il estoit moult amez , que li marchis li aseura qu il s en metroit sus le duc de venice , et sus le conte loeys de blois sus quennon de betune , et sus joffroi le mareschal , qui bien savoit la couvenance d euls deus . 
einsint fu la trive prise de ceuls de l ost et de ceuls de la cite . 
et sachiez que moult fu volentiers veuz joffroiz li mareschaus , et manesier de l isle , de ceuls de l ost et de ceuls de la cite car il voloient moult la pes d ambedeus parz . 
et ausi conme li francois en furent lie , en furent li grieu dolent , car il vosissent volentiers la guerre et la mellee . 
einsint fu desassigié andrenople ; 
et s en torna li marchis ariere a dimire , ou l empereriz sa fame estoit . 
li mesage s en revindrent en costentinoble , et conterent ces noveles si conme il avoient esploitié . 
moult en ot grant joie li dus de venice et li quens loeis de blois et tuit li autre de ce que il s est mis sus eulz de la pes . 
lors prirent bons mesages , et escrirent leur letres , et envoierent a l empereeur baudoin ; 
et li manderent que li marchis s estoit mis seur euls , et bien l avoient aseuré , et il s i devoit mieulz metre : si li proierent que il le feist , car il ne souferroient mie en nule fin la guerre , et qu il aseurast a tenir leur acort , ausint conme li marchis avoit fet . 
endementieresque li emperieres baudoins ot fet ses aferes en salenique ; 
et la lessa garnie de sa gent , et y lessa chevetain renier de mons , qui estoit preus et vaillanz . 
et les noveles li furent venues que li marchis avoit pris le denus , et que il estoit dedenz , et qu il avoit grant partie de la terre entour , et avoit asise sa gent dedenz andrenople . 
moult fu iriez li emperieres baudoin quant la novele li en fu venue , et moult s aati qu il iroit desasigier andrenople et feroit le marchis tout le mal que il porroit . 
ha ! 
quel domaches dut estre par ceste descorde : car , se diex n i eust mis conseil , destruite fust la crestiente . 
einsint repera l enperiere baudoin par ses jornees . 
et une mesaventure leur fu venue devant salenique moult grant , car d enfermete furent acouchié moult de sa gent . 
assez en remanoit par les chastiaus ou l emperieres passoit , qui ne pooient venir ; 
et assez en portoit en en litieres , qui a grant mesese venoient . 
lors fu morz a la serre mestre jehan de noion , qui estoit chanceliers l empereeur baudoin et moult fu bons clers , et preuz et sages , et moult confortoit l ost par parole de dieu , qu il savoit bien dire . 
et sachiez que moult en furent dolent li preudome de l ost . 
ne tarda gueres qu il leur avint une moult grant mesaventure , que morz fu pierres d amiens , qui moult ert riches et hauz hom , et bons chevaliers ; 
et en fist moult grant duel li quens hues de saint pol , qui cousin germain il estoit , et moult em pesa a ceuls de l ost . 
lors fu girart de mancicourt mort , qui moult estoit prisiez chevaliers , et giles d aunoi . 
et bien en cele voie de bonne gent yy chevaliers , dont l ost fu moult afeblie . 
tant chevaucha li emperieres baudoins par ses jornees qu il encontra les mesages qui venoient encontre lui , que cil de costentinoble li enveoient li . 
mesages fu uns chevaliers de la terre le conte loeis et ses hons liges , et fu apelez rogier de fransures , sages et enparlez , et dist le mesage son seigneur et les autres barons moult viguereusement , et dist : " sire , li dus de venice et li quens loeys mes sires et li autre baron qui sont dedenz costentinoble vous mandent saluz si conme a leur seigneur ; 
et se plaignent a dieu et a vous de ceuls qui ont mise mellee entre vous et le marchis de monferrat car par zz pou qu il n ont destruite la crestiente , et vous fetes moult mal quant vous les en creez . 
or si vous mandent que li marchis s est mis sus euls dou contens qui est entre vous et lui ; 
si vous proient conme a leur seigneur que vous vous y metez ausi et que vous l aseurez a tenir . 
et sachiez qu il vous mandent qu il ne souferroient la guerre en nule fin . 
" - . 
li emperieres baudoin si ala , prendre son conseil , et dist qu il leur en respondroit . 
moult i ot de ceuls du conseil l empereeur qui avoient la mellee conmenciee a fere , qui tindrent a grant outrage le mendement que cil de costentinoble avoient mandé , et dirent : " sire , vous oez qu il vous mandent : qu il ne soufferroient mie que vous vous venchissiez de vostre anemi . 
il est avis , que se vous ne fetes ce qu il vous mandent , qu il seront encontre vous . 
" . 
assez i ot grosses paroles dites . 
mes la fin dou conseil fu tex que li emperieres ne voloit mie perdre le duc de venice , loeys , ne les autres qui estoient dedenz costentinoble , et respondi aus mesages : " je ne les aseurerai mie que je m en mete sus euls ; 
mes je m en irai en costentinoble sanz forfere neenz au marchis . 
" einsint s en vint l enperiere baudoin par ses jornees en costentinoble ; 
et li baron et les autres genz alerent encontre lui et le recurent a grant enneur conme leur seigneur . 
dedanz le quart jor apres connut li emperieres qu il avoit tort et qu il avoit eu mauves conseil de meller au marchis . 
lors parla a lui li dus de venice et li quens loeys , et li dirent : " sire , nous vous volons prier que vous vous metez seur nous ausi conme li marchis s i est mis . 
" et li emperieres respondi que il le feroit moult volentiers . 
et lors furent esleuz les mesages qui alerent querre le marchis et qui le conduirent . 
de ces mesages fu li uns gervese dou chastel , et renier de trith li autres , et josfroiz li mareschaus de champaigne li tierz ; 
et li dus de venice en y envoia yy des siens . 
einsint chevauchierent les mesages par leur jornees tantqu il vindrent a andimot ; 
et trouverent le marchis et l empereriz sa fame a grant plente de bone gent ; 
et li dirent si conme il l estoient venu querre . 
lors li requist josfroiz li mareschaus , si conme il l avoit aseuré , que il venist a costentinoble pour tenir la pes tele conme cil la deviseroient seur qui ele estoit mise ; 
et il conduiroient sauvement lui , et touz ceuls qui aveques lui seroient . 
conseil prist li marchis a ses homes . 
si en i ot de tex qui li loerent qu il y alast , et de ceuls qui li loerent qu il n i alast mie . 
mes la fin dou conseil si fu tex qu il alast avec euls en costentinoble et bien menast cent chevaliers avec lui et il si fist . 
et chevauchierent tant par leur jornees qu il vindrent en costentinoble . 
moult fu volentiers veuz en la vile : et alerent encontre lui li quens loeys de blois et de chartrain , et li dus de venice , et d autre gent grant partie car il estoit moult amez en l ost . 
et lors asamblerent a parlement ; 
et fu la couvenance trete avant de l empereeur baudoin et dou marchis boniface ; 
et li fu salenique rendue , et la terre , en tel maniere qu il mist en la main josfroi le mareschal de champaigne le dimot dont il estoit sesiz . 
et cil li creanta que il le garderoit en sa main jusques atant que il auroit creant mesage ou ses letres pendanz qu il iert saisiz de salenique . 
adont le rendroit a l empereeur ou a son conmandement . 
et ainsint fu fete la pes de l empereeur et dou marchis conme vous avez oi . 
et moult en ot grant joie par l ost , car ce estoit la chose dont grant domache pooit estre . 
lors prist li marchis congie et s en ala vers salenique a toutes ses genz et atout sa fame ; 
et chevaucha par ses jornees ; 
einsint conme il vint de chastel en chastel , si li fu rendue la terre de l empereeur , et la seignorie toute . 
et vint a salenique ; 
et cil qui le gardoient de par l empereeur . 
et li chevetains , que li emperieres y avoit lessié , qui estoit apelé renier de mons , si fu morz , qui moult iert preudom , et dont grant domache fu de sa mort . 
lors se conmenca la terre et le pais a rendre au marchis et grant partie venir a son conmandement , forsque zz grec , hauz hom , que len apeloit largur . 
icil ne vost mie venir a son conmandement : car il estoit sesiz de corimple et de naples , deus citez bones qui seur mer sieent , les plus forz qui soient souz ciel . 
et cil ne vost mie venir a la merci dou marchis ; 
ainz le conmenca a guerroier , et granz pars se tindrent a lui . 
et uns autres griex , qui iert apelez michalis , et iert venuz avec le marchis de costentinoble , et iert moult bien de lui ; 
cil se departi de lui qu il n en sot mot , et s en ala a une cite qu en apele l arche , a zz riche grieu , qui tenoit la terre de l empereeur , et se sesi de la terre , et conmenca le marchis a guerroier . 
et la terre de costentinoble jusques a salenique estoit en si bone pes , que li chemin estoient si seur que il pooit bien aler qui aler voloit ; 
et si avoit de l une cite a l autre plus de yy jornees granz . 
et fu ja tant passé dou tans , que il iert a l entree de septembre . 
et l emperieres baudoin fu en costentinoble , et la terre fu em pes et a sa volente . 
lors furent dui moult bon chevalier mort en costentinoble : huitace de chanteleu et envers de vileroy , dont grant domache fu a leur amis . 
dont conmenca len les terres a departir . 
li venicien si orent la leur part , et li olz des pelerins l autre . 
et chascuns quant il sot a sa terre assener , la covoitise dou monde , qui aura maint mal fet , ne les lessa estre em pes ; 
et chascuns conmenca a faire mal en sa terre , li uns plus et li autres mains , et li grec les conmencierent a hair et a porter mauves cuer . 
lors dona l empereeur baudoin au conte loeys de blois et de chartrain la duchee de niche , qui estoit une des plus hautes de la terre de romenie , et si ot d autre part le braz , devers la turquie ; 
et toute la terre de cele part dou braz n estoit mie a la merci l empereeur venue , ainz iert encontre lui . 
et lors apres dona la duchee de pinople a renier de trit . 
et lors envoia li quens loeys de ses homes , pour la terre conquerre bien yy chevaliers . 
de ceuls fu chevetains pierre de brachuel et paiens d orliens ; 
et cil se departirent a la feste de touz sainz de costentinoble , et passerent le braz saint jorge a la navie , et vindrent a lespital , une cite qui seur mer seoit et estoit pueplee de latins ; 
et lors conmencierent la guerre contre les griex . 
en cel termine si avint que li emperieres morchufles , qui avoit les eulz trez , cil qui avoit murtri son seigneur alexis , le filz l empereeur susac , celui que li pelerin avoient amené en la terre , et si s en foi outre le braz coiement a pou de gent . 
et thierri de los le sot , qui il fu enseigniez ; 
si le prist , et l envoia a l empereeur baudoin en costentinoble . 
et l emperiere baudoin en fu moult liez , et em prist conseil a ses homes qu il en feroit d ome qui tel murtre et tel traison avoit fete vers son seigneur . 
a ce fu acordez li consaus : qu il avoit une coulombe en costentinoble enmi la vile , qui estoit une des plus hautes et des mieulz ouvrees de marbre qui onques fust veue d eulz ; 
et ilec le fist mener et le fist saillir aval veant tout le monde : car si haute joustice devoit touz li mondes veoir . 
einsint fu menez a la coulombe li emperieres morchufles , et fu menez sus , et touz li pueples de la cite y acorut pour veoir la merveille . 
lors fu boutez aval , et chai de si haut que , quant il vint a terre , il fu touz esmiez . 
or oez une grant merveille : en cele coulombe dont il sailli aval , avoit ymages de maintes manieres ovrees ou marbre ; 
et entre les autres en y avoit une qui estoit labouree en forme d empereeur , et cele si chai contreval . 
car de lonc tans estoit prophecié qu il auroit zz empereeur en costentinoble qui devoit estre geté aval cele coulombe : et ainsint fu cele samblance et cele prophecie averee . 
en cel termine autresi avint que li marchis bonifaces de monferrat , qui iert vers salenique , prist l empereeur alexis , celui qui avoit l empereeur susac son frere crevez les eulz , et l empereriz sa fame avoit avec ; 
et envoia ses hueses vermeilles et ses dras emperiaus l empereeur baudoin son seigneur en costentinoble , qui moult bon gre l en sot . 
et cil envoia puis apres l empereeur alexis et l empereriz sa fame em prison a monferrat . 
a la feste saint martin apres , s en issi henri , le frere a l empereeur baudoin , de costentinoble , et s en ala contreval le braz jusques a bouchedavie ; 
et mena bien avec lui yy vinz chevaliers . 
et passa le braz et vint a la cite que en apele avie , et la trouva moult bien garnie de vins , et de viandes , et de totes choses qui mestier leur fu . 
et il se sesi de la cite et se heberja par dedenz . 
et lors conmenca la guerre contre les griex endroit lui . 
et li hermine de la terre , dont il y avoit moult , se conmencierent a torner devers lui , car il haoient moult les griex . 
en cel termine se departi renier de tric de costentinoble , et s en ala vers sinople , que li emperieres li avoit donee ; 
et enmena avec lui yy chevaliers de moult bone gent . 
et chevaucha tant par ses jornees que il trespassa par andrenople . 
les genz de la vile le recueillirent moult volentiers ; 
et il avoient moult grant mestier de secours ; 
que jehannise , li rois de blasquie , les avoit moult aprochiez de guerre . 
et il leur aida moult bien , et tint grant partie de la terre , et la grant partie qui s estoit tornee devers jehannisse se torna par devers lui . 
ilec endroit fu moult grant la guerre entre euls . 
et li emperieres ot bien envoié cent chevaliers passer le braz saint jorge endroit costentinoble . 
de ceuls fu mareschaus macaires de sainte menehost . 
aveques lui ala mahi de vilainecourt et robert de rosoi . 
et chevauchierent jusques a une cite qui est apelee nicomie , et siet seur zz gousfre de mer , et estoit bien deus jornees loing de costentinoble . 
et quant li grieu les virent venir , si vuidierent la cite , si s en alerent . 
et il hebergierent dedenz , si la garnirent et refermerent . 
et reconmencierent a guerroier de cele marche endroit euls . 
la terre d autre part dou braz si avoit fet zz seigneur que len apeloit todre saseret ; 
et avoit la fille a l emperere alexis et sa fame dont il clamoit la terre : celui que li franc avoient chacié de la terre de costentinoble et qui avoit son frere tret les eulz . 
icil si tenoit sa terre contre frans outre le braz par tout ou il estoient . 
et l emperiere baudoin fu remes en costentinoble , et li quens loeys , et li quens hue de saint pol , qui malades estoit d une maladie de goute qui le tenoit es genouz et es piez . 
en cel termine apres , vint zz grant passage de la terre de surie de ceuls qui l ost avoient lessié et estoient alé passer as autres passages . 
a cel passage vint estiennes dou perche et renaut de monmirail , qui cousins estoit le conte loeys , qui moult les honora et moult fu liez de leur venue . 
et li emperieres baudoin et les autres genz les virent moult volentiers , qu il estoient moult haut home et moult riche ; 
et amenerent grant plente de bone gent . 
de la terre de surie vint hues de chabrie et raous ses freres , et thierri de tenremonde , et grant plente de la gent dou pais , et chevaliers , de turcople , et serjanz . 
et lors apres dona li emperieres a estienne dou perche la duchee de phinadelphis . 
entre les autres choses fu venue une novele a l empereeur baudoin dont il fu moult dolenz : que la contesse marie sa fame , qui estoit remese en flandres enceinte pour ce qu ele ne pot mouvoir avec lui , qui adont iert quens , et ele estoit grosse dont ele ot une fille ; 
et apres , quant ele fu relevee , si s esmut et ala outremer apres son seigneur ; 
et passa au port de marseille , et quant ele vint a acre , si n i ot gueres esté quant la novele vint de costentinoble , que le mesage son seigneur li noncierent , que costentinoble estoit conquise et que ses sires en estoit emperieres : dont grant joie fu a toute crestiente . 
si li prist une maladie , dont ele fina et morut : dont grant duel fu a toute la crestiente , car ele estoit moult bone dame et moult honoree . 
et cil qui vindrent en celui mesage en porterent la novele : dont grant duel fu a l empereeur baudoin et a touz les barons de la terre ; 
car il la desirroient moult a avoir a dame . 
en cel termine , cil qui estoient alé a la cite de lespignal , dont pierre de brachuel et paiens d orliens estoient chevetains , fermerent zz chastel que len apele paleorine , si le garnirent de leur genz . 
et puis chevauchierent outre , pour conquerre la terre . 
todres li aseres se fu pourchaciez de toute la gent que il pot avoir . 
le jour de la feste mon seingneur saint nicholas , si encontrerent es plains d un chastel que on apeloit le pumentiour ; 
et si en fu bataille a moult grant meschief et a nostre gent : que cil avoit tant de gent que ce n iert se merveilles non ; 
et li nostre n avoient mie plus de yy yy chevaliers , sanz les serjanz a cheval . 
et nostre sires qui done les aventures ainsint conme il li plest : par la seue grace par la seue volente vainquirent les griex et les desconfirent , et cil i recurent grant domage . 
dedenz la semaine leur rendi len de la terre grant partie : en leur rendi le pumentiour , qui estoit uns moult forz chastiaus , et la lupaire , qui estoit une des plus forz citez de la terre , et le pulinach , qui seoit sus une iaue doce , zz des plus forz chastiaus et des meilleurs dou monde . 
en cel termine apres , par le conseil des hermines , s en parti henri , li freres l empereeur baudoyn de costentinoble , de la cite d avie , et y lessa de sa gent , et chevaucha a une cite que len apele l andremite , qui siet seur mer bien a deus jornees de la cite d avie . 
ele li fu rendue , et il se heberja dedanz ; 
et lors se rendi grant partie de la terre a lui ; 
car la cite estoit moult bien garnie de vins et de viandes et d autres biens . 
et lors tindrent la terre ilec envers les griex . 
todres li asseres , qui estoit desconfiz vers le pumenor , pourchaca tant de gent conme il en pot avoir ; 
si qu il ot moult grant ost asamblé , et les charcha a costentin son frere , qui estoit uns des meilleurs griex de romenie ; 
et chevaucha vers l andremite . 
et henriz , li freres l empereeur baudoin , le sot par les hermines que moult grant ost venoit seur lui ; 
si atorna son afere et ordena ses batailles ; 
et il avoit avec lui grant partie de moult bone gent : car avec lui estoit baudoin de biauveoir , et nicholas de marli , et anselet de bauet , thierri de tenremonde . 
einsint avint que , la semaine devant miquaresmes , vint costantins li ascres a sa grant ost devant l andremite . 
et henri , quant il sot sa venue , si prist conseil et dit qu il ne l atendroit pas leenz , ainz istroit hors . 
et cil vint atot son ost et a granz batailles a pie et a cheval ; 
et cil s en issirent et comencierent la bataille . 
et y ot grant estour et grant mellee ; 
mes par l aide de dieu les vainquirent li franc et desconfirent et en i ot moult et de morz et de pris moult fu grant la bataille et moult granz li gaainz . 
et lors furent moult a aise et moult riche , que les genz dou pais se tornerent a euls et conmencierent a aporter granz rentes et granz henneurs . 
or lerons de ceuls de costentinoble si revendrons au marchis boniface de monferrat , qui estoit vers salenique , et s en fu alez largus , qui tenoit naples et corinte , deus des meilleurs citez dou monde . 
si les asseja ambedeus ensamble . 
jaques d avesnes remest devant corinte ; 
et li autre qui estoient a lui alerent devant naples , si l asaillirent et asirent . 
lors avint une aventure ou pais , que joffroi de vileharduyn , qui estoit nies joffroi le mareschal de romenie et de champaigne , filz de son frere , fu meuz de la terre de surie avec celui passage qui estoit venuz en costentinoble ; 
si le mena vent et aventure au port de mucon . 
et ylec fu sa nef si empiriee que par estouvoir les covint sejorner l iver ou pais . 
et uns griex , qui estoit sires dou pais , le sot ; 
si vint a lui , et li fist moult d enneur , et li dist : " biau sire , li franc ont conquis costentinoble et fet empereeur : se tu te voloies a moi acompaignier , je te porteroie moult grant enneur et bone foi , et conquerriens de ceste terre assez . 
" einsi s afichierent ensamble li grec et joffroi de vileharduyn , et conquirent grant partie de la terre . 
et trouva jofroi de moult bone foi . 
einsint conme les aventures avienent si conme diex veult , maladie si prist le grec , et fina et morut . 
et li filz au grec se revela contre josfroi de vileharduyn et retrest ; 
et retornerent li chastel qu il avoit gaaignié contre lui . 
et il oi dire que li marchis seoit devant naples : a tant de gent conme il pooit avoir si s en ala contre lui , et chevaucha par nuit en grant peril bien yy jornees parmi la terre ; 
et vint en l ost , ou il fu moult volentiers veuz et moult ennorez dou marchis et des autres qui y estoient . 
et moult iert bien droit , car il estoit moult preuz et moult vaillanz . 
li marchis li vost assez donner terres et avoir pour ce que il remainsist avec lui . 
il n en vost point prendre , ainz parla a guilliaume de chanlite , qui moult estoit ses amis , et li dist : " sire , je vieng d une terre qui moult est riche , que len apele la mouree . 
prenez des genz ce que vous em porroiz avoir , et vous partez de cest ost , et y alons et la conquerons par l aide de dieu : et ce que vous me voudroiz donner de la conqueste , je tenrai de vous , et si en serai vostre home lige . 
et , cil qui moult le crut et l ama , ala au marchis ; 
et li dist ceste chose , et li marchis li abandona qu il y alast . 
einsint se partirent de l ost guilliaumes de chanlite et josfroy de vileharduyn et ; 
enmenerent bien cent chevaliers avec euls , et des serjanz a cheval grant part . 
et entrerent en la terre de la moree , jusques a la cite de muchon . 
michalis oi qu il estoient a si pou de gent en la terre : si amassa gent , et ce fu une merveille de gent , et chevaucha apres euls si conme cil qui les cuidoit avoir touz pris et avoir en sa main . 
et quant il oirent dire qu il venoit , si ardirent muchon , qui de lonc tans iert abatue , et lessierent aler leur harnois et leur menue gent . 
et chevauchierent , et ordenerent leur batailles de tant de gent conme il avoient ; 
et fu trop grant meschief , car il n estoient mie plus de yy cent homes a cheval , et cil en avoient bien yy mile . 
einsint conme les aventures avienent par la grace de dieu , si se combatirent as griex . 
et gaangnierent chevaus et avoirs a grant plente . 
et lors s en tornerent moult lie et moult joiant a muchon . 
d ilec chevauchierent a une cite qui a non coronne , qui siet sus mer , si l asirent . 
et n i sirent gueres longuement , car la cite leur fu rendue . 
et guilliaume la dona josfroi , que en apele le calamare , qui moult estoit forz et biaus , si l asirent . 
icelui chastelet traveilla moult longuement ; 
et tant i sirent puis que renduz leur fu ; 
adont se rendirent plus des grieux a euls , que il n avoient fet devant . 
li marchis bonifaces de monferrat sist a naples , ou il ne pooit riens fere , car trop estoit fort ; 
et si greva moult sa gent . 
jaques d avesnes retenoit le siege de corinte , si conme li marchis li avoit lessié . 
li argus , qui estoit dedenz corinte , qui estoit moult sages et engigneus , vit que jaques n avoit mie grant gent . 
a zz matin , a une ajornee , si leur fist une asaillie moult grant , et ala jusques as paveillons : ainzqu il peussent estre armé , en ocirent il assez . 
la fu morz dreues d estruem , qui moult estoit vaillanz : et dont grant duel fu . 
et jaques , qui estoit chevetains , fu navrez en la jambe moult durement . 
et sachiez que moult furent pres d estre tout perdu ; 
et par l aide de dieu les mirent ou chastel a force . 
mes li grec n orent mie la felonnie hors dou cors ne dou cuer , qui moult estoient desloial . 
a ce tans si virent que li francois estoient espanduz par les terres , et penserent que or les porroient trair . 
et prirent leur mesages priveement de toutes les citez et les envoierent a johannis de blasquie et de bougerie , qui les avoit guerroiez et les guerreoit tot ades ; 
et li manderent qu il feroient empereeur de lui , et que il se rendroient tuit a lui , et ocirroient les frans ; 
et si jurerent que il obeiroient a lui conme a seigneur , et il leur jurroit que il les meintendroit conme les siens . 
einsint furent fet li serement . 
en cel termine , si avint zz grant domache en costentinoble , que li quens hues de saint pol , qui avoit longuement geu d une maladie de goute , si fina et morut : dont il fu moult grant duel et moult grant domache ; 
et fu moult plorez de ses homes et de ses amis ; 
et fu enterrez a moult grant enneur a zz mostier de mon seigneur saint jorge de la manche . 
cil quens hues si tenoit zz chastel a sa vie qui avoit non li dunos , et estoit moult forz et moult riches ; 
si avoit de ses chevaliers et de ses serjanz dedanz . 
li grieu , qui avoient fet leur serement au roy de blasquie pour les frans trair , si les trairent en cel chastel : et en ocirent et prirent grant partie , et en eschaperent pou ; 
et cil qui s en eschaperent si s en foirent a une cite qui avoit non andrenople , que li venicien tenoient a cel jour . 
ne tarda gueres apres que cil d andrenople se revelerent ; 
et cil qui estoient dedenz et le gardoient si s en issirent a grant peril et guerpirent la cite . 
et les nouveles vindrent a l empereeur baudoin de costentinoble , qui moult estoit a pou de gent , il et li quens loeys de blois . 
de ces noveles furent il moult troblé et moult esmaié . 
et einsint leur conmencierent noveles a venir de jour en jour mauveses : que par tout se reveloient li grieu , et la ou il trovoient les frans qui estoient bailliz des terres , si les ocioient . 
et cil qui avoient andrenople lessiee , li venicien et li autre qui avec estoient , s en vindrent a une cite que len apele le churlot , qui estoit a l empereeur baudoin . 
ilec trouverent guilliaume de blanchuel , qui de par l empereeur baudoin le gardoit . 
par le confort que il leur fist , et par ce que il ala avec euls a ce de gent que il porent avoir , si tornerent ariere a une cite , qui archadiople estoit apelee , bien a yy liues , qui estoit aus veniciens ; 
et la troverent vuide , si entrerent dedenz , et la garnirent . 
dedanz tierz jourz , li grieu dou pais si s asamblerent , et vindrent a une jornee devant archadiople , si conmencierent l asaut grant et merveilleus tout entour . 
et il se desfendirent moult bien , et ovrirent les portes , si firent une asaillie moult grant . 
si conme dieux vost , si se desconfirent li grieu ; 
et cil les conmencierent a abatre et a ocirre . 
ainsint les chacierent bien une liue , et en ocirent moult , et guaaingnierent assez chevaus et autre avoir . 
einsint s en revindrent a grant joie en la cite d archadiople . 
et cele vitoire manderent l empereeur baudoin de costentinoble , qui moult en fu liez . 
et nonpourquant n oserent retenir la cite d archadyople , ainz s en issirent le landemain , et s en revindrent a la cite de churlot . 
ilec s aresterent a grant doutance : car il doutoient autant ceuls de la vile conme il fesoient ceuls de hors , car il estoient dou serement devers le roy de blasquie qui devoit les frans trair . 
et mainz en i ot qui n oserent arester , ainz s en vindrent en costentinoble ariere . 
lors prist li emperieres conseil et li dus de venice et li quens loeys , et virent que il perdoient toute la terre ; 
et fu tel leur conseil que li enperieres baudoin manderoit henri son frere , qui estoit a l andremite , que il guerpissist quanque il avoit conquis et le venist secourre . 
li quens loeys remanda a paien d orliens et a pierre brachuel , qui estoient a lupaire , et a toutes les genz qu il avoient avec euls , que il guerpisissent la conqueste , toute fors seulement lespingal , qui seoit sus mer , et le garnisissent au miex qu il poissent de gent , et li autre le venissent secourre . 
li emperieres manda macaire de sainte menehost , et mahi de vilainecourt , et robert de rosoy , qui bien avoient cent chevaliers avec euls et estoient a nicomie , que il guerpirent et le vindrent secourre . 
par le conmandement l empereeur baudoin joffroi de vileharduin li mareschaus de champaigne issi de costentinoble , et manesier de l isle , a tant conme il porent avoir de gent : et ce fu moult pou , car la terre se perdoit toute . 
et chevauchierent jusques a la cite de churlot , qui estoit a trois jornees de costentinoble . 
ilec troverent guilliaume de blanuel et ceuls qui avec lui estoient , qui moult estoient a grant poour , et lors furent moult raseuré . 
ilec demorerent par yy jourz . 
l emperieres baudoyn renvoia apres joffroi le mareschal pour amener quanqu il porroit avoir de gent : et tantque vint au quart jor qu il orent quatre vinz chevaliers au churlot . 
adont s esmut josfroi le mareschal , et manesier de l isle , et leur gent ; 
chevauchierent avant la cite d archadiople , si se hebergierent enz . 
ilec sejornerent zz jour ; 
et d ilec s en vindrent et avalerent a la cite de burgarofle : et li grec l orent vuidiee , si se hebergierent dedenz . 
l endemain chevauchierent a une cite qui avoit non equise , qui estoit moult bele et moult riche et moult bien fermee et garnie de touz biens ; 
et trouverent que li grieu l avoient guerpie et s en estoient tuit alé a andrenople . 
et cele cite estoit a yy liues francoises pres d andrenople ; 
et en tout tans la grant plente des griex estoit a andrenople . 
et fu tel leur conseil qu il atendroient l empereeur baudoyn ileques . 
ci conte li livres une grant merveille : de renier de trit , qui estoit a phinepople , qui estoit a yy jornees loin de costentinoble , et avoit bien yy vinz chevaliers avec lui , quant reniers ses filz le guerpi , et giles ses freres , et jaques de bondies , qui estoit ses nies , et acart de verdi , qui avoit sa fille . 
et li tolirent bien yy chevaliers , et s en cuidoient venir en costentinoble , et l avoient lessié en si grant peril conme vous oez . 
si troverent la terre revelee encontre euls , et furent desconfit , si les prirent li grec , qui puis les rendirent johannis le roy de blasquie , qui puis apres leur fist les testes trenchier . 
et sachiez que moult furent petit plaint de la gent , pour ce qu il avoient si mespris vers celui qui il ne le deussent mie fere . 
et quant li autre chevalier renier de trit virent ce , qui si pres ne li estoient mie , conme cil si douterent mains la honte , et guerpirent , bien yy chevaliers touz ensamble , et s en alerent une autre voie . 
et renier de trit remest entre les griex a pou de gent : que il n avoit mie plus de yy chevaliers a phinepople ne a astamac , qui estoit uns chastiaus moult forz que il tenoit , ou il fu puis longuement asis . 
or vous lerons de renier de trit , si revendrons ariere a l empereeur de costentinoble , qui estoit a moult pou de gent , moult iriez et moult destroiz . 
et atendi henri son frere et toutes les autres genz qui estoient outre le braz . 
si i furent cil de nicomie , macaire de sainte manehost , et mahi de vilainecourt , et robert de rosoi ; 
et vindrent bien cent chevaliers . 
et quant l emperieres les vit , si en fu moult liez ; 
et parla au conte loeys , qui quens estoit de chartres et de blois , et fu leur conseil tel qu il dirent qu il s en istroient a tant de gent conme il avoient , et que il sivroient josfroi de vileharduyn le mareschal de romenie et de champaigne , qui devant s en estoit alez . 
las ! 
quel domache qu il n atendirent tantque li autre fussent venu qui d autre part dou braz estoient ! 
car pou avoient de gent pour aler encontre tant . 
si s en issirent de costentinoble bien yy yy chevaliers ; 
et chevauchierent de journee en jornee tantque il vindrent au chastel de nequise , ou josfroi li mareschauz estoit hebergiez . 
la nuit prirent conseil : et la sonme dou conseil fu tel que il iroient au matin devant andrenople et qu il y seroient ; 
et ordeneroient leur batailles et il si firent si les deviserent moult bien de tant de gent conme il avoient . 
et quant vint au matin , si chevauchierent ainsint conme il estoit devisé ; 
et vindrent devant andrenople , et la trouverent moult bien garnie ; 
et virent le gonfanon johannisse , le roi de blasquie et de bougerie , sus les murs et sus les tourz ; 
et la vile fu moult fort et moult riche et moult pueplee de gent . 
il les assirent a moult pou de gent devant yy portes . 
et ce fu le mardi devant pasques flories . 
einsint furent par trois jourz devant la vile a grant mesese a pou de gent . 
lors vint henri dandoulle , qui estoit dus de venice ; 
mes viel estoit et ne veoit goute . 
et amena de tel gent conme il ot , bien autant conme li emperieres en avoit et li quens loeys en avoit amené ; 
et s estoit logiez devant une des portes . 
l endemain crurent d une route de serjanz a cheval ; 
mes moult feust mestier que il vausisent miex qu il ne valoient . 
et si avoient pou de viande : ne ne pooient aler fourrer : car tant avoit de griex par le pais que il n i pooient aler . 
et johannis li rois de blasquie les venoit secourre a moult grant ost : que il amenoit blas et bougres , et bien yy mile conmains qui n estoient mie baptisié . 
par la destrece de la viande ala fourrer li quens loeys le jour de la pasque florie . 
avec lui ala estiennes dou perche , le frere le conte josfroi , et renaut de monmirail , qui estoit freres hervi le conte de nevers , et gervaise dou chastel , et plus de la moitie de ceuls de l ost . 
si alerent a zz chastel que len apeloit peuraces , et le trouverent bien garni de griex , et y asaillirent a molt grant asaut ; 
mes n i porent riens fere , ainz s en revindrent arriere sanz nule conqueste . 
einsint furent entre la semainne des yy pasques , et firent engins chapuisier de maintes manieres , et mirent mineeurs qui aloient par desouz terre pour le mur trenchier . 
et ainsint furent la pasque devant andrenople , et a pou de gent . 
lors vint une nouvele que johannis li rois de blasquie venoit seur euls por secourre la vile ; 
si ordenerent l afere que josfroi le mareschal garderoit vers la vile , et manesier de l isle garderoit l ost , et l emperieres baudoins et li quens loeys et tuit li autre istroient fors , se johannis venoit a la bataille . 
ainsint demorerent jusques au mercredi de pasques , que johannis li rois de blasquie fu si aprouchiez que il fu logié a yy liues pres d euls . 
et envoia courre devant leur ost ses comains ; 
et li criz lieve en l ost , si s en issent a esfroi . 
et chacierent les conmains bien une liue moult folement . 
et quant il s en voudrent revenir , li conmain conmencierent a trere seur euls moult durement , si navrerent de leur chevaus assez . 
einsint revindrent en l ost , et furent mandé li baron en l ostel l empereeur baudoin ; 
et pristrent conseil , et dirent que moult avoient fet grant folie tant avoient chacié cele gent qui estoient si legierement armé . 
la some de leur conseil si fu tex que , se johannis venoit mes , qu il istroient fors et s arengeroient devant leur ost , et ilec l atendroient : et firent crier par toute l ost que nus ne fust si hardiz qu il passast cel ordenement pour cri ne pour noise qu il oist . 
et fu devisé que josfroiz li mareschaus garderoit vers la vile , et manesiers de l isle . 
einsint trespasserent la nuit des ci au matin des festes de pasques . 
et orent la messe oie , et menjoient au disner . 
et li conmain corurent des ci a leur paveillons ; 
et li criz lieve , et cil queurent aus armes , et s en issent de l ost a toutes leur batailles ordenees , si conme il l avoient devisé devant . 
li quens loeys s en issi premiers a toute la seue bataille ; 
et conmencierent les conmains a suir , et manda l empereeur baudoin que il le sivist . 
ha las ! 
con mal tindrent ce qu il avoient devisé le soir devant : qui ainsint porsivirent les conmains bien pres de deus liues loing , et asamblerent a euls ; 
et conmencierent a huer li conmain . 
et orent bataille d autre gent que de chevaliers , qui ne savoient mie assez d armes ; 
si se conmencierent a esfreer et a desconfire . 
et li quens loeys , qui premiers fu asamblez , fu navrez en yy leus moult durement ; 
et li conmain et li blas les conmencierent a envair ; 
et li quens ot esté abatuz , et uns siens chevaliers , qui ot non jehan de fraise , fu descendu , si l ot monté seur son cheval . 
assez furent de la gent loeys qui li dirent : " sire , alez vous en , car trop estes navrez en deus leus " ; 
et il dist : " ne place a dieu que ja me soit reprochié que je fuie de champ et lesse l empereeur .int " - . 
li emperieres , qui moult estoit chargiez endroit lui , rapeloit sa gent , et leur disoit que il ne fuiroit ja et que il ne le lessasent mie ; 
et bien tesmoignent cil qui la furent que onques cors de chevalier mieulz ne se desfendi . 
einsi dura cil estourz longuement . 
tiex i ot qui le guerpirent , et tiex y ot qui bien le firent . 
si conme diex suefre les aventures , si furent desconfit . 
ilec remest ou champ l empereeur baudoin , que onques foir ne vost , et li quens loeys fu ocis . 
ha ! 
conme dolereuse perte ilec ont faite ! 
la fu perduz estiennes dou perche , le frere le conte josfroi , et renaut de monmirail , le frere le conte hervi de nevers , et mahi de vilainecourt , et robert de rosoi , et pierres li evesques de bellem , et jehans de fraise , et gautiers de nueilli , et ferriz d ierre , et jehans ses freres , et moult des autres dont li livres ne parole mie . 
et li autre qui eschaper porent s en eschaperent et s en vindrent vers l ost . 
et quant ce vit josfroi de vileharduyn , qui gardoit l une des portes de la cite , si s en issi plus tost que il pot a toute la gent que il ot . 
et manda manesier de l isle , qui gardoit l autre porte , qu il le sivist isnelement . 
et chevaucha a toute sa bataille encontre les fuianz grant aleure . 
et li fuiant se ralierent tuit a lui ; 
et manesiers , qui vint au plus tost qu il pot et la soe gent avec lui . 
et lors orent plus grant pietaille ; 
et touz ceuls qui venoient en la chace , qu il porent retenir , si les mirent en leur bataille . 
et ceste chace si fu entre none et vespres einsint retenue . 
li pluseur furent si esfraé qu il fuioient par devant euls jusques en leur paveillons . 
et ainsint fu cele chace recouvree conme vous avez oi . 
et li conmain s aresterent , et li blac , et li grieu , qui chacoient ; 
et hardioient a cele bataille et aus ars et aus saestes ; 
et cil de la bataille se tindrent coi les vis devers euls . 
einsint furent jusque au vespre bas ; 
et li conmain et li blac se conmencierent a retrere . 
lors manda josfroiz li mareschauz le duc de venice , qui estoit viel et goute ne veoit , moult estoit sages et prouz et viguereus ; 
et li manda qu il venist a lui en la bataille , ou il tenoit , le champ . 
et il si fist . 
et quant li mareschaus le vit , si l apela a conseil d une part tout seul , et li dist : " sire , vous veez la mesaventure qui nous est avenue : perdu avons l empereeur baudoin et le conte loeys et le plus de nostre gent de la meilleur . 
or pensons dou remenant garir : car , se diex n en a pitie , nous somes tuit perdu . 
" - . 
einsint fu leur conseil que li dus de venice en yroit en l ost et conforteroit la gent ; 
et que chascuns fust armez de ses armes et se tenist en sa heberge ou en son paveillon ; 
et josfroi li mareschauz remaindroit en sa bataille , de defors l ost , toute ordenee , tantque il seroit nuiz , pour ce que leur anemis ne les venissent esmovoir ; 
et quant il seroit nuiz , si mouvroit de devant la vile : li dus de venice s en iroit devant , et josfroiz li mareschauz feroit l arieregarde , et cil qui avec lui estoient . 
einsint dura jusques a la nuit ; 
et quant il fu nuit , li dus de venice se departi de l ost , si conme devisé ot ; 
et josfroiz li mareschauz fist l arieregarde . 
et s en partirent le petit pas , et enmenerent leur gent toute a pie et a cheval , et navrez et autres , que onques n i lessierent nului . 
et chevauchierent vers une cite qui siet seur mer , qui a a non rodestoch , qui estoit bien trois jornees loing d ilec . 
ainsint se partirent d andrenople conme vous avez oi . 
et ceste avint en l an de l incarnacion nostre seigneur mil deus cenz anz et yy . 
et cele nuit que l ost se departi d andrenople , si avint que une compaignie s en parti pour aler plus tost en costentinoble et plus droit , et si en orent grant hontage . 
en cele compaignie fu uns quens de lombardie qui avoit non li quens girarz , de la terre le marchis , et oede de chauni , qui sires estoit d un chastel qui avoit non ham en vermendois , et jehans de waise , et bien autres jusques a trente chevaliers que li livres ne conte mie . 
einsint en vindrent puis la desconfiture , qui ot esté le mardi a soir ; 
si vindrent en costentinoble . 
et conterent ceste novele le cardonnal pierron de chapes , qui y estoit de par l apostele de rome innocent , et quenon de betune , qui gardoit costentinoble , et miles brebanz , et les autres bones genz . 
et sachiez que moult furent esfraé et cuidierent bien que touz li remenanz fust perduz car il les avoient lessiez devant andrenople , ne n en savoient noveles . 
or lerons de ceuls de costentinoble , qui en grant doleurs sont , si revendrons au duc de venice et a josfroi le mareschal , qui chevauchierent toute la nuit dou reperier d andrenople jusques en la moree . 
et lors vindrent a une cite qui la panpile estoit apelee . 
or oez des aventures queles eles sont si conme dex velt : que en cele cite avoit la nuit geu pierre de bracuel et paiens d orliens et toutes les genz de la terre le conte loeys ; 
et estoient bien cent chevaliers de moult bone genz et yy yy serjanz a cheval , qui venoient d outre le braz et aloient en l ost d andrenople . 
et quant il virent la route venir , si corurent aus armes moult isnelement , car il cuidierent que ce fussent li grieu : si s armerent et envoierent veoir quex genz ce estoient . 
cil qui retornoient de la desconfiture , ou perduz estoit l empereeur baudoin , et leur sires li quens loeys , de qui terre et de quel nascion il estoient . 
plus dolereuses nouveles ne leur poist len conter . 
la veissiez meinte lerme plorer et mainte paume debatre de duel et de pitie . 
et alerent contre euls touz armez , einsint conme il estoient , et tantque il vindrent a josfroi le mareschal , qui l arieregarde fesoit a moult grant mesese : car johannis li rois de blasquie estoit venuz en la jornee devant andrenople atout son ost ; 
trouva que cil s en furent alé ; 
et chevaucha apres la route , et ce fu grant joie quant il ne les trouva mie : car perdu fussent sanz nul recovrier . 
" sire " , font il a josfroi le mareschal , " que volez vous que nous facons ? 
nous ferons quanque vous plera . 
" et cil leur respont : " vous veez bien conment il nous est . 
vous estes fres et noviaus , vous et vos chevaus , si feroiz l arieregarde ; 
et je m en irai devant . 
" einsint conme il devisa si fu fet qu il firent moult volentiers son conmandement , et firent l arieregarde moult bien et moult bel , conme cil qui bien le savoient fere : car il estoient bon chevalier et honoré . 
josfroiz li mareschauz chevaucha devant et les conduit ; 
jusques a une cite qui cariople estoit apelee ; 
si virent que leur chevaus estoient lassé de ce que il avoient toute la nuit chevauchié , si entra en la cite et les fist hebergier bien endroit eure de midi ; 
et donnerent leur chevaus a mengier , et il meismes mengierent ce que il trouverent , mes ce fu pou . 
einsi furent tout le jour jusques a la nuit en cele cite . 
et johannis li rois de blasquie et de bougerie les ot toutejour siviz toute leur route , et se heberja bien a deus liues d aus . 
et quant il fu nuiz , cil qui estoient en la cite , s armerent tuit et s en issirent . 
josfroiz li mareschaus fist l avangarde , qui le jour l avoit fete . 
einsint chevauchierent toute la nuit et l andemain a grant doutance et a grant paine , tantque il vindrent en la cite de rodestoc , qui estoit pueplee de griex , moult riche et moult fort . 
et cil ne se sorent desfendre ; 
si entrerent enz , et se hebergierent , et lors furent aseur . 
et einsint s en eschaperent cil de l ost d andrenople conme vous avez oi . 
lors prirent conseil en la cite de rodestoc , et dirent que il avoient plus grant poour de la cite de costentinoble que d euls ; 
si prirent bons mesages et les envoierent par mer en costentinoble , et manderent a ceuls de la vile que il ne s esmaiassent mie , car il estoient eschapé , et que il repaireroient a euls au plus tost que il porroient . 
endementieresque li mesages vindrent , estoient yy nes chargiees au port de costentinoble de pelerins et de chevaliers et de veniciens et de serjanz , moult grant plente , qui vuidoient la terre et s en aloient en lor pais . 
et avoit bien es yy nes yy mile honmes d armes ; 
et y estoit guilliaumes li avoez de betune li uns , et baudoins d aubigni , et jehans de visin , qui estoit de la terre le conte loeys et ses hons liges , et bien cent autre chevalier que li livres ne raconte mie . 
mestre pierre de chapes , qui estoit cardenaus de par l apostele innocent , et quennes de betune , qui gardoit costentinoble , et miles de brebant , et des autres bones genz alerent aus nes ; 
et leur prierent a plaintes et a plours que il eussent pitie et merci de la crestiente et de leur seigneurs liges , qui estoient perdu en la bataille , et que il demorassent pour dieu . 
il n en voudrent oir nule parole , ainz se partirent dou port , si cueillirent leur voiles et s en alerent si conme dex vost , si que uns venz les mena au port de rodestoc ; 
et ce fu l andemain que cil estoient venu qui ierent de la desconfiture parti . 
autel priere conme il avoient fet en costentinoble , a lermes et a plours autel priere leur firent cil de rodestoc , et leur dist josfroi li mareschaus , et ceuls qui avec lui estoient : que il eussent merci et pitie de la terre que il remainsissent , que james a si grant besoig ne porront secourre nule terre . 
icil respondirent qu il se conseilleroient et qu il en respondroient l andemain . 
or oez l aventure qui la nuit avint en cele vile . 
il y avoit zz chevalier de la terre le conte loeys qui pierre de fronvile avoit a non , et fu moult prisié , qui s en embla la nuit et lessa tout son harnois et sa gent , et se mist en la nef jehan de vison . 
et cil des yy nes qui respondre devoient au matin a josfroi le mareschal et au duc de venice , si tost conme il virent le jour , si cueillirent leur voiles et s en alerent sanz parler a nului . 
moult en refurent blamé et en celui pais dont il partirent et en celui dont il furent né , et pierre de fronvile plus grant que nus des autres . 
pour ce dit en que moult fet grant vilenie qui pour poour de mort fet chose qui li est reprouvee a totjourz . 
or lerons de ceuls , si dirons de henri le frere l empereeur baudoin de costentinoble , qui avoit l andremite guerpie qu il avoit conquise et estoit passez a la cite d avie et en aloit vers andrenople pour secourre l empereeur baudoin son frere . 
et avec lui s en estoient passé li hermine de la terre qui li avoient aidié contre les griex , bien yy mile atout leur fames et a touz leur enfanz , qui n oserent remanoir ou pais . 
et lors li vint la novele des griex qui eschapé estoient de la desconfiture et que ses freres li emperieres baudoins estoit perduz et li autre baron avec . 
et puis li revint novele de ceuls de rodestoc , qui estoient eschapé ; 
qui li mandoient qu il se hastast de venir a aus . 
et pour ce qu il s en vost haster et pour venir plus tost , lessa il les ermines , qui estoient a pie et avoient leur chars et leur fames et leur enfanz , et pour ce que il ne pooient si tost venir et que il cuida que il deussent venir plus seurement ; 
si se heberja en zz chastel qui corcacoples avoit non . 
en cel jour meesmes ansiaux de courceles , le neveu josfroi le mareschal , que il avoit envoié es parties de macce et de trainople et devers l abaie , d une terre qui li estoit otroiee a avoir ; 
et les genz qui estoient parti de finepople de renier de trit estoient asamblé a lui . 
en ceste compaignie avoit bien cent chevaliers de moult bone gent et bien yy cenz serjanz a cheval , qui tuit s en aloient a andrenople pour l empereeur baudoin secourre . 
lors leur vint noveles , ausi conme a l autre gent , que li emperieres estoit desconfiz , et sa compaignie . 
et tornerent ausi conme vers rodestoc ; 
et vindrent pour hebergier a coreacople , ou casel ou henri le frere l empereeur estoit hebergiez . 
et quant cil les virent venir , si corurent a leur armes : que il cuidoient que ce fussent li grieu . 
et cil le cuidierent ausint d euls . 
et aprocha tant la chose que il se connurent ; 
si virent moult volentiers l un l autre . 
et en furent plus seur et se hebergierent la nuit ou casel jusques l andemain . 
l andemain vindrent et chevauchierent droit vers rodestoc , et jurent la nuit en la vile ; 
et troverent le duc de venice et josfroi le mareschal et les autres de la desconfiture qui estoient eschapé , qui moult volentiers les virent ; 
et y ot meinte lerme ploree de pitie de leur amis . 
ha ! 
quel domache fu de ceste asamblee et que ceste force ne fu avec les autres a andrenople quant li emperieres y fu : car il n eussent neent perdu . 
mes ne plot a dieu . 
ainsint sejornerent l andemain et au tierz jour apres , atornerent leur afere . 
et fu receuz henriz , li freres l empereeur baudoin , en la seingnorie , en leu de son frere . 
et lors leur avint une mesaventure des ermines qui venoient apres henri le frere l empereeur baudoin : et les genz dou pais s asamblerent tuit , si desconfirent les ermines , et furent pris et mort tuit . 
johannis li rois de blasquie et de bougerie fu a toutes ses olz et ot toute pourprise la terre ; 
et le pais et li chastiaus et la cite et touz li pais d entour se tenoient a lui ; 
einsint conme il orent coureu jusques devant costentinoble . 
henri li baus de l empire et li dus de venice et joffroi li mareschaus estoient encore en rodestoc , qui estoit a trois granz jornees loing de costentinoble , et prirent leur conseil . 
et garni li dus de venice rodestoc , qui estoit leur . 
et l andemain ordenerent leur batailles et chevauchierent vers costentinoble tant par leur jornees . 
que il vindrent a salebieres , une cite qui estoit a deus jornees de costentinoble , et estoit l empereeur baudoin , henri ses freres la garni de ses genz . 
et chevauchierent au remenant jusques en costentinoble , ou il furent moult volentiers veu , car les genz dou pais estoient moult esfraé : et n ert mie de merveille , car il avoient si toute la terre perdue que il n en tenoient que costentinoble , redestoc et salebrie ; 
et toute l autre terre tenoit johannis li rois de blasquie et de bougerie . 
d autre part le braz saint jorge ne tenoient que le cuer de la cite de lespingal ; 
et toute l autre terre tenoit todres li asseres . 
lors prirent li baron zz conseil que il envoieroient a l apostele de rome et en france et en flandres et par les autres terres pour secours querre . 
pour cest secours fu envoiez nevelez li evesques de soisons et nicholes de marli et jehans li blans . 
et li autre remestrent en costentinoble a tant de gent que il avoient a grant mesese , les cuers come cil qui doutoient perdre la terre . 
ainsint furent jusques a la panthecouste apres . 
dedenz celui jour , leur vint moult grant domache : que henri dandoille li dus de venice prist maladie , si fina et morut ; 
et fu enterrez a grant enneur au mostier sainte sophie . 
et quant vint a la pentecouste , johannis li rois de blasquie et de bougerie ot moult fet sa volente en la terre ; 
si ne porent plus ses conmanz tenir en la terre , car il ne porent plus soufrir l ostoier pour l este , ainz s en reperierent en leur pais . 
et il , et toute l ost de bougerie et des grifons , s en en ala seur le marchis vers salenique . 
et li marchis , qui ot oi nouveles de la desconfiture l empereeur baudoin , guerpi le siege de naples , si s en ala a salenique a tant conme il pot avoir de gent , et le garni . 
henri , le frere l empereeur baudoin de costentinoble , a tant de gent conme il mener em pot , chevaucha seur les griex jusques a une cite que len apele le churlot , qui est a trois jornees de costentinoble . 
cele fu rendue , et li jurerent li grieu la feaute , qui mauvesement estoit tenue a cel tans . 
et chevaucha a la cite d arcadiople ; 
si la trouva vuide : que li grieu ne l oserent atendre . 
et d ilec chevaucha a la cite de visoi , qui moult estoit fort et bien garnie de griex , si li fu rendue . 
et d ilec chevaucha a la cite de naples , qui moult estoit bien garnie de griex . 
quant il les voudrent asaillir , cil dedenz quirent plet coment il se rendroient . 
endementiersque il queroient plet d une part , cil de l ost entrerent enz de l autre ; 
si que henriz li freres l empereeur baudoin et cil qui parloient dou plet n en sorent mot , ainz lor em pesa moult . 
et li franc conmencierent a ocirre les griex , et a gaangnier les avoirs , et a penre tout : si en i ot moult de morz et de pris . 
et en ceste maniere fu prise naples ; 
ilec sejorna li olz trois jourz . 
et li grieu furent si esfraé de ceste ocision que il vuidierent totes les citez et les chastiaus de la terre , et fuirent tuit a andrenople et dedenz le dimos , qui moult estoit fort cite et bone . 
en ce termine si avint que johannis li rois de blasquie chevaucha seur le marchis a toutes ses olz a une cite que en apele la serre . 
et li marchis l avoit moult bien garnie de sa gent : qu il avoit mis dedenz huon de colemi , qui iert moult bons chevaliers et hauz hom , et guilliaume d arlo , qui estoit ses mareschaus , et grant partie de sa gent . 
et johannis li rois de blasquie les assist . 
n i ot gueres sis quant il prist le bourc a force ; 
et au bourc prendre leur avint moult grant domache : que hues de colemi fu morz , qui estoit le meilleur d euls touz , et fu feruz parmi l ueil . 
et quant cil fu morz , qui estoit le meilleur d euls touz , si en furent li autre moult esfraé , si se trerent ou chastel , qui moult estoit forz . 
et johannis les assist et dreca ses perrieres et ses mangonniax . 
n i sist mie longuement quant cil dedenz parlerent de pes fere : dont il furent moult blamé , et reprochié leur fu . 
et le plet si fu tel que il rendirent johannis le chastel . 
et johannis leur fist serement et yy des plus hauz homes qu il avoit qu il les conduiroit sauvement a toutes leur choses et a tout leur harnois a salenique ou en costentinoble ou en hongrie , le quel qu il voudroient des trois . 
en ceste maniere fu rendue la serre . 
et johannis les fist issir fors et logier les leus , et leur fist moult bel samblant , et leur envoia assez presenz . 
einsint fist par yy jourz ; 
puis leur menti il de quanqu il leur ot couvent , ainz les fist prendre , et tolir tout leur avoir , et mener en blasquie nuz et deschauz et a pie . 
les povres et les nuz qui ne valoient gueres fist mener defors l ost , et les testes couper . 
ainsint mortel traison fist conme vous avez oi . 
la refist li olz une des plus dolereuses pertes que ele onques feist . 
et johannis fist abatre le chastel et la cite , et s en ala vers le marchis . 
henris li freres l enpereeur baudoin a toute la seue ost chevaucha vers andrenople droit , si l asist a moult grant peril : car il avoit moult grant gent dedenz et dehors , qui les tenoient si pres qu il ne pooient nul marchie avoir , ne forrer , se pou non . 
et lors si se clorrent par defors de lices et de barres ; 
et deviserent une partie de leur gent qui asaudroient vers la vile . 
et firent engins de maintes manieres et eschieles . 
et mirent grant painne a la vile penre . 
mes ne pot estre , que la vile estoit moult fort et moult bien garnie , et leur mesavint : que de leur genz y ot blecié assez , et zz des bons chevaliers de l ost , qui avoit non pierre de brachuel , fu feruz d une pierre de mangonnel ou front et dut estre morz ; 
mes il gari par la volente de dieu , et en fu portez en litiere . 
et quant il virent qu il ne porent riens faire a la vile , si s en parti henriz et li olz des francois ; 
et furent moult hardoié de la gent de la terre et des griex . 
et chevauchierent par leur jornees jusques a une cite qu en apele panphile ; 
et se hebergierent , et sejornerent ilec bien deus mois . 
et firent chevauchier vers le dimot , et en mainz leus ou il gaaingnierent assez et proies et autres avoirs . 
et tindrent l ost en cele partie des ci a l entree de l iver ; 
et leur venoit marcheandise de rodestoc et de la marine . 
or lerons yci de henri le frere l empereeur baudoin , si dirons de johannis le roy de blasquie et de bougerie , qui la serre estoit rendue si conme vous avez oi retrere ariere , et qui ot ocis ceuls en traison qui se rendirent a lui , et ot chevauchié vers salenique et i ot sejorné longuement et gasté grant partie de la terre . 
le marchis boniface de monferrat qui fu a salenique , moult iriez et moult dolenz de son seigneur l empereeur baudoin , qui perduz iert , et des autres barons , et de son chastel de la serre , qui perduz fu , et de ses homes . 
et quant johannis vit qu il n i porroit plus fere , si retorna ariere vers son pais a toutes ses olz . 
et cil de phinepople , qui estoit renier de tric , cui li emperieres baudoin l ot donee , orent oi que li emperieres baudoins estoit perduz , et moult des barons , et li marchis la serre avoit perdue ; 
et virent que li parent renier de tric l avoient guerpi , et ses freres , et ses filz , et que il estoient a pou de gent ; 
et cuidierent que james n eussent force . 
une grant partie de ceuls de la cite , qui estoient popeliquant , s en alerent a johanisse et se rendirent a lui , et li dirent : " sire , chevauchiez devant phinepople , ou envoiez y t ost : nous te rendrons la vile . 
" quant reniers de trit le sot , qui estoit en la vile , si douta qu il ne le rendissent a johanisse : ainsint s en issi a tant de gent conme il ot , et s en parti a une ajornee , et vint par zz des bourz de la vile , ou li popeliquant estoient a estage qui s estoient renduz a johannise ; 
si y mist le feu et en ardi grant partie . 
et s en vint au chastel d estanemac , qui estoit a une liue d ilec et estoit garni de sa gent , et entra dedenz et puis y fu il longuement enserrez , bien yy mois , a grant mesese et a grant poverte , et menja ses chevaus par destrece . 
et estoit bien yy jornees loing de costentinoble , ne ne pooient oir nouveles li uns de l autre . 
lors envoia johannis s ost devant phinepople . 
n i sist mie longuement quant cil de la vile se rendirent a lui , et il les aseura ; 
et quant il les ot aseurez , si fist ocirre tout avant l arcevesque de la vile ; 
et les hauz homes fist escorchier touz vis et tex i ot ardoir , et tex y ot les testes couper ; 
et tout le remenant fist mener en chaesnes ; 
et fist la vile toute fondre , et les pales et les riches manoirs ardoir et fondre . 
einsint fu destruite la noble cite de phinepople , qui estoit une des meilleurs de l empire de costentinoble . 
or lerons de phinepople si dirons de renier de tric qui est enserrez ou chastel d estanemac , si revendrons a henri , le frere l empereeur baudoin , qui a sejorné a panphile jusques a l entree de l iver . 
et lors prist conseil a ses barons ; 
et son conseil si fu tel que il garniroit une cite qui la rousse fu apelee , qui estoit en moult plenteureus leu enmi la terre . 
et de cele garnison fu chevetains thierriz de los , qui estoit seneschaus , et thierri de tenremonde , qui estoit connestables ; 
et leur charja henri le bail de l empire yy vinz chevaliers et grant part de serjanz a cheval ; 
et conmanda qu il tenissent la guerre contre les griex et meintenissent la marche . 
et il ala au remenant de sa gent a la cite de visoy , et mist cevetainne ence de baeu , et li charja bien yy vinz chevaliers et des serjanz a cheval grant partie . 
et une autre cite qui arcadyople estoit apelee garnirent li venicien . 
et la cite de naples ot rendue henri le frere l empereeur baudoin le vrencias , qui avoit la sereur le roy de france a fame et estoit uns griex qui se tenoit devers euls ; 
et nus des griex ne se tenoient a euls que ceuls des citez . 
et tindrent la guerre contre les griex , et firent maintes chevauchiees ; 
et ausi en fist en maintes vers euls . 
henri se trest vers costentinoble au remenant de sa gent . 
et johannis li rois de blasquie et de . 
bougerie ne s oublia mie , qui moult estoit riches et posteiz d avoir , ainz pourchaca grant gent de conmeme et de blac ; 
et quant vint a trois semainnes pres de noel , si les envoia en la terre de romenie pour aidier ceuls d andrenople et ceuls dou dunot . 
et quant cil furent plus creu , si s espandirent et chevauchierent plus seurement . 
thierri de tenremonde , qui chevetains estoit de l ost et connestables , fist une chevauchiee au quart jour devant la feste sainte marie chandeleure ; 
et chevalcha toute la nuit a yy vinz chevaliers , et la rousse lessa garnie a pou de gent . 
et quant vint a l ajornee , si vint a zz quasel ou conmain ou blac estoient hebergié . 
si les souprist , si qu il n en sorent onques mot , si en ocirent assez et gaaingnierent bien yy chevaus . 
et quant il orent ce fait , si tornerent vers la rousse . 
et cele nuit meisme , li conmain et li blac orent chevauchié pour fere forfet , et furent bien yy mile . 
et vindrent a la matinee devant la rousse , et furent grant piece . 
et la vile estoit a pou de gent , si fermerent les portes et monterent sus les murs . 
et cil tornerent ariere . 
et ne furent mie esloignié de la vile plus d une liue et demie quant il encontrerent la chevauchiee des francois , dont thierriz de tenremonde estoit chevetains . 
quant li francois les virent venir , si s ordonnerent en yy batailles qu il avoient ; 
et fu leur conseil tel que il se treroient a la rousse tout le petit pas ; 
et se diex leur donoit qu il y peussent venir , il seroient a sauvete . 
et li conmain et li blac et li grieu de la terre chevauchierent vers euls , qu il avoient moult grant gent ; 
et vindrent a l arieregarde , si la conmencierent a hardoier moult durement . 
l arieregarde fesoient la mesniee thierri de los , qui estoit seneschaus et estoit reperiez ariere en costentinoble ; 
et de cele gent estoit chevetains vilains ses freres . 
et li conmain et li blac et li grieu le tenoient moult pres et les navrerent moult de leur chevaus . 
et fu li huiz et li criz granz , si que par vive force et par destrece les firent hurter sus la bataille andri dureboise et jehan de choisi , et einsint alerent soufrant grant piece . 
et puis les refourchierent , si que il les firent hurter sus la bataille thierri de tenremonde le connestable . 
et ne tarda mie apres grantment que il les firent hurter sus la bataille que charles de fresnoi faisoit . 
et orent tant alé soufrant qu il virent la rousse a mains de deus trez d arbaleste ou plus pres . 
et fu la noise grant seur euls , moult i ot bleciez d euls et de leur chevaux . 
si conme dex vost soufrir les aventures , cil ne les porent plus soufrir , ainz furent desconfit ; 
car il furent pesantment armé , et leur anemis legierement , si les conmencierent a ocirre . 
que de touz les yy vinz chevaliers n en eschaperent mie plus de yy , que tuit ne fussent mort ou pris . 
et cil qui en eschaperent en vindrent a la rousse avec leur genz qui dedenz estoient . 
la fu morz henriz de tenremonde li connestables et ourriz de l isle , qui moult estoit bons chevaliers et prisiez , et jehans de ponpone , et andrui de verboise , et jehans de choisi , et guis de cortval , et charles de fraisnoi , et vilains li freres tierri de los le seneschal . 
de touz ceuls qui la furent mort ne pris ne puet raconter li livres . 
une des plus granz doleurs et zz des plus granz domaches qui avint a celui jour a la crestiente et a la terre de romenie . 
li comain et li blac et li grieu retornerent arriere , qui moult orent bien fet leur volente en la terre et moult gaaignierent de bons chevaus et de bons hauberz . 
et ceste mesaventure si avint le jour devant la veille de nostre dame la chandeleuse . 
et li remananz qui fu eschapez de la desconfiture et cil qui estoient a la rousse , si tost conme il fu nuiz , si guerpirent la vile et s en alerent toute nuit fuiant , et vindrent au matin a la cite de rodestoc . 
iceste dolereuse novele si vint a henri le frere l empereeur baudoin si conme il aloit a procession le jour de nostre dame a blasque , le jour de la feste de nostre dame chandeleuse . 
sachiez que moult en furent esfraé en costentinoble et cuidierent pour voir avoir la terre perdue . 
lors prist conseil henriz li bauz de l empire que il garniroit salembrie , qui estoit a deus jornees de costentinoble , et y envoia macaire de sainte manehost atout cinquante chevaliers pour garder la vile . 
et lors , quant la novele vint a johannisse le roy de blasquie que ce estoit a ses genz avenu , si en ot moult grant joie : car ce estoit une grant partie de la bone gent que li francois avoient qu il avoient mort et pris . 
lors manda par tote sa terre quanque il pot avoir de gent ; 
et entra en romenie . 
et toutes les citez se tindrent a lui , et tuit li chastel . 
et ot si grant gent que ce ne fu se merveille non . 
quant li venicien oirent dire qu il venoit a si grant gent , si guerpirent une cite qui archadiople estoit apelee . 
et johannis cevaucha a toutes ses olz tantque il vint a la cite de naples , qui estoit garnie de griex et de latins et estoit le vrenas , qui l empereriz sereur au roi de france ot a fame ; 
et des latins estoit chevetains buerges de fransures , uns chevaliers de la terre de luesis . 
et johannis li rois de blasquie fist asaillir la cite et la prist par force . 
la ot si grant mortalite de gent qui furent ocis , que ce ne fu se merveilles non . 
buerges de fransures fu armez devant johannisse , et il le fist ocirre meintenant . 
et touz les autres qui riens valoient des griex et des latins et toutes les autres menues genz , fames et enfanz , en fist mener a blasquie em prison . 
puis fist toute la cite fondre et abatre , qui estoit moult bone et moult riche et en bon pais . 
einsint destruit la cite de naples conme vous avez oi . 
d ilec pres a yy liues seoit la cite de rodestoc seur mer , qui moult estoit riche et fort et grant , et garnie de veniciens moult bien . 
et avec tout ce y estoit venue une route de serjanz a cheval , qui estoient bien deus milliers , et estoient venuz pour garnir la cite . 
quant il oirent dire que naples estoit prise par force et que johannisse avoit fet tuer les genz qui estoient dedenz , si se desconfirent entr aus meismes . 
si conme dex suefre les aventures avenir aus genz , li venicien se ferirent es vessiaus qui ainz ainz , et qui miex mieulz , si que par pou que li uns n ocioit l autre . 
et li serjant a cheval , qui estoient de france et de flandres et des autres terres , s enfuirent par la terre . 
or oez quele mesaventure ce fu , car il ne leur estoit mestiers ! 
que la cite estoit si fort et si close de bons murs et de bones tourz que il n i entrassent james ne johannis ne tornast ja cele part . 
et quant johannis oi qu il s en estoient foi , qui estoit bien a demie jornee loing d ilec , si chevaucha cele part . 
li grieu , qui estoient en la cite remes , se rendirent a lui ; 
et il meismes les fist prendre , petiz et granz , touz fors ceuls qui en eschaperent , si les fist mener em blasquie , et fist la cite fondre et abatre . 
ha ! 
conme ce fu granz domache ! 
car ce estoit une des meilleurs citez de romenie et des miex seanz . 
empres celui , en avoit une autre qui painedor estoit apelee , qui se rendi a lui ; 
et il la fist fondre et abatre et les genz mener en blasquie ausi conme de l autre . 
et apres chevaucha a la cite de arcdoi , qui seoit seur zz moult bon port de mer et estoit aus veniciens , qui l avoient foiblement garnie , si l asailli et prist par force : ilec rot grant occision de gent , et le remenant des griex en fist mener et fondre la cite ausi conme les autres . 
et d ilec chevaucha a la cite de dain , qui moult estoit fort et bele ; 
et les genz ne les oserent atendre : si li fu rendue ; 
et il la fist fondre et abatre . 
apres chevaucha a la cite de churlot , qui a lui s estoit rendue , si la fist fondre et abatre et mener les genz em prison . 
et einsint conme aucun chastel ou aucune cite se rendoit a lui et il les avoit aseurees , si les fesoit abatre et mener les homes et les fames em prison ; 
et nule couvenance ne leur tenoit . 
lors corurent li conmain et li blac devant la porte de costentinoble , ou henriz li bauz de l empire estoit et avoit pou de gent , et moult estoit iriez , de ce que il n en pooit tant avoir qu il peust sa terre desfendre . 
einsint prirent li conmain et li blac les proies de la terre , et homes et fames ; 
et abatirent les chastiaus ; 
et firent si grant essil que onques nus hom n oi parler de si grant . 
quant ce virent li grieu qui estoient en l ost avec johannis , et s estoient a lui rendu et revelé contre les frans , et leur abatoit leur chastiaus et leur citez et nul couvent ne leur tenoit , si se tindrent a mort et a honni . 
et parlerent ensamble et dirent que autresi feroit il d andrenople et dou dunos quant il repaireroit ; 
et se il ces yy citez abatoit , dont seroit romenie perdue a toutjourz . 
lors prirent mesages priveement , si les envoierent en costentinoble et a la vrenas . 
et li prierent que il criast merci henri le frere et aus veniciens , que il feissent pes a euls et que il donroient le vrenas andrenople et le dunos , et li grieu se tenroient tuit a lui , et einsint porroient li grieu et li franc estre bien ensamble . 
conseil en fu pris ; 
paroles i ot meintes : mes la fin dou conseil si fu tel que le vrenas et l empereriz sa fame , qui estoit suer le roy phelippe de france , fu otroiee andrenople et le dunos ; 
et il en feroient le servise a l empereeur et a l empire . 
einsint fu la couvenance fete et aseuree , et la pes fete des griex et des latins . 
johannis li rois de blasquie , qui ot longuement sejorné en romenie et le pais gasté trestout le quaresme et apres la pasque grant piece , si se trest ariere a andrenople et vers le dunos , et ot empensé que il feroit tout autretel conme il avoit fet des autres . 
et quant li grieu , qui estoient avec lui , virent que il se torneroit cele part , si se conmencierent a embler de lui , par nuit yy yy cenz . 
et quant il vint la , si lor requist ausi qu il le lessasent dedenz entrer conme il l avoient fet dedenz les autres . 
et il li dirent : " sire , quant nous nous rendismes a toi et nous nous revelasmes contre les frans , tu nous juras que tu nous garderoies en bone foi et sauveroies . 
et tu n l as mie fet , ains as destruite romenie . 
et ausi savons nous bien que tu feroies de nous conme tu as fet des autres . 
" et quant johannis oi ce , si asist le dunos , et dreca entour yy perrieres granz , et conmenca engins a fere de maintes manieres , et a gaster tout le pais entour . 
lors prirent cil de dunos et cil d andrenople leurs mesages , si les envoierent en costentinoble a henri , le bail de l empire , et a le vrenas , que il secourussent pour dieu le dunot , qui estoit asis . 
quant cil de costentinoble oirent la novele , si prirent conseil dou dunot secourre . 
moult i ot de ceuls qui ne li oserent mie loer que len issist de costentinoble ne que len meist en aventure si pou de gent conme len avoit . 
toutes voies fu leur conseil tel qu il istroient fors et qu il iroient des ci a salembrie . 
li cardenaus qui y estoit de par l apostele de rome em preescha et en fist pardon a touz ceuls qui morroient en la bataille . 
lors s en issi henri de costentinoble a tout quanque il pot avoir de gent , et chevaucha jusques a la cite de salembrie , et ilec fu logiez bien par yy jourz . 
et de jour en jour li venoient mesage d andrenople , que il leur mandoient qu il eussent pitie d euls et qu il les secoureussent , car , se il ne les secouroient , il estoient perdu enfin . 
lors prist conseil henri a ses barons ; 
et fu tex li consaus que il yroit jusques a la cite de visoi , qui moult estoit bone et fort . 
ainsint conme il le dirent si le firent ; 
et vindrent a la cite de visoi , et se logierent devant la vile le jour de la feste jehan baptiste . 
et celi jour qu il furent logié , vindrent li mesage d andrenople a henri le frere l empereeur baudoin qui dirent : " saches tu que , se tu ne secours la la cite dou dunot , qu ele ne se puet plus tenir ; 
car les perrieres johannis ont abatuz les murs en yy leus et ont esté ses genz sor les murs yy foiz . 
" lors demanda conseil que il feroit . 
assez y ot parlé avant et arriere . 
mes la fin del conseil fu tex que il dirent : " seigneur , nous somes tant venu avant , que nous somes honi se nous ne secourons le dunot : mes soit chascuns confes et aconmichiez , et ordenons nos batailles . 
" et aesmerent qu il avoient bien yy chevaliers et n en avoient mie plus ; 
lors manderent les mesages qui estoient venuz d andrenople et demanderent combien johannis avoit de gent ; 
et il respondirent qu il avoit bien yy mile homes d armes , sanz ceuls a pie , dont il ne savoient le conte . 
ha ! 
dex ! 
come perilleuse bataille de si pou de gent encontre tant ! 
au matin le jour de la feste mon seigneur saint jehan baptiste furent tuit confes et aconmichié ; 
et l andemain si mut . 
l avangarde et fu conmandee josfroi le mareschal de romenie et de champaigne ; 
et macaires de saint menehost fu avec lui . 
la seconde bataille fist quenes de betune et miles de brebant ; 
la tierce , paiens d orliens et pierre de brachuel ; 
la quarte , ansiaus de bayeus ; 
la quinte , baudoins de biauveoir ; 
la sisieme , et hues de baumes ; 
la septiesme , et henri le frere baudoin ; 
l uitiesme , gautier d escornai et li flamenc ; 
la noviesme et l arieregarde fist tierriz de los , qui estoit seneschaus . 
lors chevauchierent tuit ordené par trois jorz , ne onques plus perilleusement n alerent . 
car il y avoit yy perilz : de ce qu il estoient pou et cil estoient assez a qui il se devoient combatre ; 
et d autre part il ne creoient mie les griex , a qui il avoient pes fete , que il leur deussent aidier de cuer , ainz avoient poour que , se il venoit au besoing , qu il ne se tornassent devers johannis , qui avoit si aprochié le dunot com vous avez oi arriere . 
quant il oi que li franc venoient , si ne les osa atendre , ainz ardi ses engins et se desloja . 
et einsint se parti dou dunot ; 
et sachiez que touz li mondes le tint a grant merveille et a grant miracle . 
et henriz li bauz de l empire vint au quart jour devant andrenople et se loja sus les plus biax prez dou monde sus la riviere d andrenople . 
quant cil d andrenople les virent venir , si saillirent fors a toute leur croiz et a procession , et firent la plus grant joie qui onques fust veue : et il le durent bien fere . 
et lors vint la novele en l ost des francois que johannis estoit logié a zz chastel qui avoit non rodestoc . 
et au matin mut l ost des francois , et chevaucha cele part pour la bataille querre . 
et johannis se desloja si chevaucha vers son pais . 
einsint le sivirent par yy jorz ; 
et il ades s en fuioit devant euls . 
lors se hebergierent en zz biau leu , a zz chastelet que len apele le frain . 
au quint jour ilec sejornerent yy jourz . 
et lors se parti une compaignie de l ost par descorde qu il orent a henri le frere l empereeur baudoin . 
de cele compaignie fu chevetains baudoin de biauveoir . 
et hues de biaumes fu avec lui , et guilliaume de comines , et dreues de blani . 
et en alerent bien en une route ensamble yy chevalier . 
et cuidierent que li remenanz n osast demorer ou pais entre leur anemis . 
lors prist conseil henriz li bauz de l empire et li baron qui avec lui estoient ; 
et fu le conseil tel qu il chevaucheroient avant . 
si chevauchierent par yy jourz , et se hebergierent en une moult bele vile , pres d un chastel que len apeloit moniac . 
et cil chastiaus leur fu renduz , et y sejornerent bien yy jourz . 
et prirent conseil qu il iroient renier de tric secourre , qui estoit dedenz l estenemac asis et avoit bien esté yy mois dedenz . 
einsint remest henriz li baus de l empire en l ost , et grant partie de sa gent : li remenanz ala secourre renier de tric a l estenemac . 
et sachiez que moult alerent perilleusement . 
et chevauchierent trois jourz parmi la terre de leur anemis . 
en cele rescousse ala quennes de betune et josfroiz li mareschaus de champaigne et de romenie , macaire de sainte menehost , miles de brebant , pierre de brachuel , paiens d orliens , ansiau de baieus , thierriz de los , et guilliaume dou perche , et une bataille de veniciens , dont andrui valieres estoit chevetains . 
ainsint chevauchierent jusque au chastel d estenemac , et aprochierent tantque il virent le chastel . 
reniers de tric estoit aus batailles des murs et choisi l avangarde que joffroi li mareschaus fesoit et les autres batailles qui venoient apres moult ordeneement . 
et ne sot quex genz ce estoient , si ne fu mie merveille s il douta : car grant tans avoit qu il n avoit oi noveles d euls ; 
et cuida que ce fussent li grieu qui le venissent aseoir . 
josfroi de vileharduyn li mareschaus de romenie et de champaigne prist turcoples et arbalestiers a cheval , si les envoia avant pour savoir le covine dou chastel : car il ne savoient se il estoit morz , que grant tans avoit que il n en avoient oi noveles . 
et quant il vindrent devant le chastel , renier de tric et sa mesniee les connurent : bien et bien poez savoir que il orent grant joie . 
lors s en issirent et alerent contre leur amis , si firent grant joie les uns aus autres . 
et lors se hebergierent en une moult bone vile qui estoit au pie dou chastel . 
lors dirent li baron que il avoient maintes foiz oi dire que li emperieres baudoins estoit morz en la prison , mes il ne le creoient mie . 
et renier de tric dist que pour voir estoit morz , et il le crurent . 
et moult y ot de ceuls qui en furent dolent : se il le poissent amender ! 
et einsint jurent cele nuit en la vile ; 
et au matin se partirent de l estenemac . 
et chevauchierent par yy jourz ; 
et au tierz jour vindrent en l ost ou henriz li freres l empereeur baudoin les atendoit , souz le chastel de monmac , qui siet sus le flun d arce , ou il estoit hebergiez . 
moult fu grant joie a touz ceuls de l ost de renier de tric qui fu rescous de prison , et bien fu avenu a ceuls qui l enmenerent : car il alerent moult perilleusement . 
lors prirent conseil li baron qu il s en iroient en costentinoble et que il couronneroient a empereeur henri le frere l empereeur baudoin . 
et lessierent ou pais le vrenas a touz les griex de la terre et atout yy chevaliers que henriz , li bauz de l empire li lessa . 
et ainsint s en ala henriz et li autre baron en costentinoble ; 
et chevauchierent tant par leur jornees qu il vindrent en costentinoble , ou il furent volentiers veu . 
lors couronnerent a empereeur henri le frere a l empereeur baudoin l andemain apres la feste nostre dame la mi aoust , a grant joie et a grant honor , ou mostier ma dame sainte sophie . 
et ce fu en l an de l incarnacion yy yy . 
et quant li emperieres fu coronnez en costentinoble , si conme vous avez oi , et le vrenas fu remes en la terre d andrenople et dou dunot , et johannis , li rois de blasquie et de bougerie , quant il sot ce , si amassa de gent quanque il pot . 
et le vrenas n ot mie refremé le dunot que johannis avoit abatu a ses perrieres et a ses mangonniaus et l ot povrement garni . 
et johannis chevaucha au dunot , si le prent et abat , et font les murs jusque enz en terre . 
et queurt parmi le pais , et prent fames et enfanz et proies ; 
et fist grant destruicion . 
lors manderent cil d andrenople a l empereeur henri qu il les secoreust , car li dunoz estoit perduz en tel maniere . 
s esmut lors li emperieres henriz , et issi de costentinoble , et chevaucha vers andrenople par ses jornees a toutes ses batailles ordenees . 
et johannis , li rois , qui estoit en la terre , quant il oi dire qu il venoit , si se tret arriere en la seue terre . 
et l emperieres henriz chevaucha tantqu il vint a andrenople et se loja defors en la praierie . 
et lors vindrent li grieu dou pais , si li dirent que johannis li rois de blasquie enmenoit les honmes et les fames et les enfanz et les autres proies , et avoit le dunot destruit et tout l autre pais destruit d entour , et estoit encore a une jornee pres d ilec . 
et le conseil l empereeur henri si fu tel que il iroit combatre a lui , se il l atendoit pour secourre les chetis et les chetives . 
et chevaucha apres lui ; 
et il s en ala ades avant , et ainsint le sivirent par yy jourz . 
lors vint a une cite que en apele veroi . 
quant cil de la terre virent l ost l empereeur henri venir , si s en foirent es montaignes et guerpirent la cite . 
et l emperieres vint atout son ost , si se logierent devant la vile , et la troverent garnie de vins et de viandes et d autres biens . 
ilec sejornerent par yy jourz , et fist ses genz corre par le pais entor ; 
et gaaingnierent assez proies de bues et de vaches et d autres proies moult grant plente . 
lors se parti de la cite a tout son gaaing et chevalcha a une autre cite loing d ilec , que en apeloit blisme . 
einsint conme li autre grieu avoient lessié l autre cite , ravoient cist lessiee cesti ; 
et la troverent garnie de touz biens . 
lors vint une novele que en une valee , a trois liues de l ost , estoient li chetis et les chetives , que johannis enmenoit et toutes les proies et li chars et les charretes . 
lors atorna li emperieres henriz que li grieu d andrenople et cil dou dunot les iroient querre , et leur chargierent deus batailles de chevaliers . 
einsint conme il fu devisé , si fu fet . 
de l une des batailles fu chevetains huitaces freres l empereeur henri ; 
et de l autre , maquaire de sainte menehost . 
et chevauchierent entre euls et les griex , jusques en la valee que len leur ot enseigniee . 
et trouverent la gent einsint conme len leur avoit dit . 
et la gent johannis asambla a la gent l empereeur henri , si y ot navrez et honmes , et chevaus , et d une part et d autre ; 
mes par la vertu de dieu orent li franc la force , et retornerent les chetis et les amenerent devant euls ariere . 
et sachiez que cette rescousse ne fu mie petite , que bien y ot yy mile que homes que fames que enfanz , et bien trois mile chars de leur robes et de leur harnois , sanz les proies , dont il avoit assez . 
et bien duroit la route , si conme il duroient en l ost , deus liues granz . 
et ainsint vindrent en l ost la nuit ; 
si en fu moult liez li emperieres henriz , et tuit li baron ; 
et les fist hebergier d une part , et si bien garder , que onques n i perdirent qui vausist zz denier de chose qu il eussent . 
l endemain sejorna l emperieres henriz pour le pueple que il ot rescous . 
et l autre jour se parti dou pais et chevaucha tant par ses jornees que il vint a la cite d andrenople . 
lors dona congie aus homes et aus fames qu il ot rescous ; 
si s en ala chascun la ou il vost , et en la terre dont il estoient né ; 
et les proies dont il y ot a grant plenté , departi a ceuls de l ost si conme il dut . 
lors sejorna li emperieres henriz yy jourz ; 
et d ilec chevauchierent jusques a la cite dou dunot , pour savoir conment ele estoit abatue et se len la porroit refermer ; 
et se loja devant la vile et vit bien , et il et si baron , qu il n estoit mie leus de refermer en tel point . 
lors vint en l ost zz des bers le marchis boniface de monferrat en mesage , qui otes de la roche avoit non . 
et parla d un mariage , qui devant avoit esté pourparlez , de la fille boniface et de l empereeur henri ; 
et aporta la novele que la dame estoit venue de lombardie , et que ses sires l avoit envoiee querre , et estoit a salenique . 
lors fu aseurez li mariages d une part et d autre . 
einsi s en rala li mesages au marchis a salenique et octes de la roche . 
et l emperieres henriz rasamblerent leur genz , qui orent en garnison mené leur gaaing de veroi , qu il avoient fet , en l ost . 
et chevaucha par devant andrenople par ses jornees , tantqu il vint en la terre johannis le roy de blasquie . 
et vindrent a une cite que en apeloit la ferme , et le prirent et entrerent enz , et y firent moult grant gaaing . 
et sejornerent trois jourz , et corurent par tout le pais , et destruirent une cite qui avoit non l aquile . 
et au quart jour se departirent de la ferme , qui moult iert bele et bien seant ; 
et y sourdoient li bain chaut li plus bel dou monde ; 
et la fist l emperiere henri destruire et ardoir , et enmenerent le gaaing moult grant des proies et des autres enneurs . 
et chevauchierent tant par leur jornees qu il vindrent a la cite d andrenople et sejornerent ou pais jusques a la touz sainz , qu il ne porent plus ostoier pour l iver . 
et lors s en torna li emperieres henriz et tuit li baron vers costentinoble , et furent moult las d ostoier . 
et lessa andrenople zz sien home entre les griex , qui ot non pierre de radingueham , atout yy chevaliers . 
en cel termine todes li ascres , qui tenoit la terre d autre part le braz devers la turquie , si avoit trives a l empereeur henri , et ne li avoit mie bien tenues , ainz li ot brisiees . 
et lors prist conseil le roi henri , et envoia outre le braz a la cite de lespingal pierre de brachuel , qui sa terre estoit devisee en yceles parties et paien d orliens , et ansel de bayeus et huitace qui freres estoit l enpereeur , et grande partie de bone gent , bien yy yy chevaliers . 
et cil conmencierent la guerre entre todre l ascre et aus moult grant et moult fiere , et firent grant domache en sa terre . 
si chevauchierent jusques a une terre qui equise estoit apelee , que la mer clost toute , fors que par l entree ou len entroit , ou il avoit une forteresce de murs , et de tourz , et de fossez , et estoient auques decheu . 
et ilec entra l ost des francois ; 
et pierres de brachuel , qui la terre estoit devisee , lors conmenca a fere et a fermer deus chastiaus et deus entrees . 
et d ilec conmencierent a courre en la terre l ascre , et gaaingnierent granz gaainz et granz proies et amenerent dedenz la vile leur gaaing . 
et leur proies . 
todres li ascres revenoit souvent devant equise , et y ot meintes foiz asamblees ; 
et y perdoient li zz et li autre et ilec ; 
iert la guerre grant et perilleuse . 
or lerons ester de ceuls , si dirons de tierri de los qui seneschaus estoit a qui nicomie devoit estre ; 
qui estoit a une jornee de nique , qui estoit chief de la terre todres li ascres . 
et cil s en rala atout grant partie de la gent l empereeur ; 
et trova que li chastiaus fu abatuz , et ferma et hourda le mostier sainte sophie , qui moult iere biax et hauz , et retint ilec endroit la guerre . 
en cel termine , li marchis de monferrat revint de salenique , si s en ala a la serre , que johannis li rois de blasquie avoit abatue ; 
si la referma , et ferma zz chastel empres qui ot a non dianme , ou val de phelippe ; 
et toute la terre entour se rendi a lui et obei . 
endementiers fu tant dou tans passé que le noel fu passé . 
lors vindrent li mesages le marchis boniface de monferrat a l empereeur en costentinoble , et li dirent de par le marchis qu il li avoit envoié sa fille en galies a la cite d ames . 
et lors envoia l emperieres henri josfroi de vileharduyn le mareschal de romenie et de champaigne pour querre la dame et milon de brebant . 
et chevauchierent par leur jornees tantqu il vindrent a la cite d ames . 
et trouverent la dame , qui moult estoit bone et bele ; 
et la saluerent de par l empereeur henri , et la menerent a grant enneur en la cite de costentinoble . 
dont l espousa li emperieres henriz au mostier sainte sophie , le diemenche apres la feste nostre dame chandeleuse , a grant joie et a grant enneur ; 
et porterent couronne ambedui ; 
et furent les noces hautes ou pales de bouchedelyon . 
einsint fu fez li mariages de l empereeur henri et de la fille boniface de monferrat , qui agnes avoit non , si conme vous avez oi . 
todres li ascres , qui guerroia l empereeur henri , prist ses mesages , si les envoia johannis , le roy de blasquie ; 
et si li manda que totes les genz l empereeur henri estoient devers lui , qui le guerreoient d autre part le braz devers la turquie , et que li emperieres estoit en costentinoble a pou de gent ; 
et or se porroit de lui vengier : car il seroit d une part et lui de l autre , et que l emperieres estoit a si pou de gent que il ne se porroit d aus deus desfendre . 
johannis s estoit pourchaciez de granz genz de conmains qui venoient a lui , et pourchaca ses olz de blas et de bougres , si granz conme il onques pot . 
et dou tans fu ja tant passé que li quaresmes entra . 
macaires de sainte menehost ot enconmencié a fermer zz chastel al carates , qui siet sus le gousfre de nichomie , a yy liues de michon devers costentinoble ; 
et guilliaume de sains en reconmenca zz autre a fermer , le chivetot , qui siet sus le gousfre de nicomie , de l autre part , devers nique . 
et sachiez que moult ot a fere l emperieres henriz endroit lui , et li baron qui estoient avec lui . 
et bien tesmoigne josfroiz , li mareschauz qui ceste oevre treta , que onques en nul termine ne furent si chargiez de guerre , pour ce que il estoient espars en tant de leus . 
lors issi johannis li rois de blasquie a touz ses olz de commains qui venuz li estoient , et vindrent en romenie . 
et coururent li conmain jusques aus portes de costentinoble . 
et si asist andrenople et y dreca trente trois perrieres jetanz , qui jetoient aus murs et aus tourz . 
et dedenz andrenople n avoit se les griex non , et perron de radingueham , qui de par l empereeur y estoit atout dis chevaliers . 
lors manderent li grieu et li latin ensamble l empereeur henri que ainsi les avoit johannis asis et que il les secoureust . 
moult fu destroiz li emperieres henri , quant il oi ce : que ses genz estoient departi outre le braz en tant de leus . 
et estoient si chargié en chascun leu de la guerre que il ne pooient plus ; 
li emperieres estoit en costentinoble a pou de gent . 
et fu tex ses consauz qu il prist en costentinoble tant de gent conme il pot avoir a la quinzainne de pasques ; 
et manda en equise ou le plus de sa gent estoit , qu il venissent a lui . 
et il s en conmencierent a venir , huitaces li freres l empereeur et ansiaus de bayeus et de leur genz le plus ; 
adont remest pierre de brachuel et paien d orliens en equise a pou de gent . 
quant codres li ascres oi la novele que andrenople estoit assise , et que l emperieres henriz par estovoir prenoit ses genz , et que il ne savoit au quel courre ou de ca ou de la , si estoit chargiez de la guerre , lors manda plus esforcieement quanque il pot . 
et fist tendre ses tres et ses paveillons devant equise ; 
et y ot asamblé par maintes foiz , et perdu et gaaingnié . 
et quant codres li ascres vit qu il avoit pou de gent leenz , si prist une grant partie de s ost , et des vessiaus ce qu il en pot avoir , si les envoia au chastel de chivetot , que guilliaume fermoit , si l asist et par mer et par terre le semadi de miquaresme . 
leenz avoit yy chevaliers de moult bone gent , dont macaires estoit chevetains , et leur chastel estoit encore pou fermez , si que cil porent venir a euls aus espees et aus lances . 
si les asaillirent et par mer et par terre moult durement . 
et cil asauz dura le samedi toute jour . 
et cil se desfendirent moult bien , et bien tesmoingne li livres que onques a plus grant meschief ne se combatirent yy chevaliers : et bien y parut , car il n en y ot mie . 
yy qui tuit ne fussent navré de touz les chevaliers qui la estoient ; 
et si en y ot zz mort , qui fu nies mile de brebant , si avoit non giles . 
aincoisque li asauz conmencast , le samedi au matin , si vint zz mesage en costentinoble a l empereeur henri , et le trova ou pales de blasquerne seant au mengier et li dist : " sire , sachés que cil de chivetot sont asis par mer et par terre ; 
et se vous ne les secourez hastivement , il sont pris et mort . 
" aveques l empereeur estoit quennes de betune et joffroi le mareschal et miles de brebant a poi de gent . 
et prirent conseil ; 
le conseil fu tel que li emperieres s en vint au rivage et entra en une galie , et chascuns entra en tel vessel conme il pot avoir . 
lors fist crier par toute la vile que il le sivissent a tel besoing conme pour secourre ses homes , que il a perduz se il ne les secort . 
la veissiez la cite de costentinoble moult estormie de veniciens de pisains et d autres genz qui de mer savoient ; 
et queurent aus vessiaus qui ainz ainz , qui miex miex . 
avec euls entrerent li chevalier a toutes leur armes ; 
et qui aincois se pot partir dou port , si s en parti pour servir l empereeur en equise . 
einsint alerent par force d armes toute la vespree , tant conme li jourz leur dura , et toute la nuit , jusques l endemain au jour . 
et quant il vint une piece apres le soleil levant , si ot tant esploitié li emperieres henriz qu il vit le chastel de chivetot et l ost qui entour estoit et par mer et par terre . 
et cil dedenz n orent mie dormi la nuit , ainz se furent toute nuit , si navré conme il estoient , conme cil qui n atendoient se la mort non . 
quant l emperieres vit qu il estoient si pres que il pooient asaillir , et il n avoit encore mie de sa gent se pou non , - avec lui estoit josfroi li mareschaus et zz autre vessel , et miles de breban , et pisant et autre chevalier , et tantque il avoient , entre granz et petiz , de vessiaus yy , et cil en avoient bien yy ; 
- et virent que il atandoient leur gent , si prirent conseil . 
et fu tel le conseil que il se combatroient . 
et nagent cele part tuit d un front , et furent tuit armé es vessiax . 
et quant cil les virent venir qui estoient tuit apareillié d asaillir , si connurent bien que ce estoit secourt ; 
si partirent dou chastel et vindrent encontre euls , a toute leur ost si se rengierent tout le rivage a granz genz qu il avoient a pie et a cheval . 
et quant il virent que l emperieres venoit toutes voies a euls , si reculerent seur leur genz qui estoient au rivage , si que cil ne pooient aidier de trere ne de lancier . 
einsint les tint li emperieres a ses yy vessiaus , tantque li criz leva qu il estoit meuz de costentinoble ; 
et eincoisque la nuit venist , en y ot tant que il orent la force en la mer par tout . 
dont vint la nuit et prirent conseil . 
et fu leur conseil tel que , si tost conme il verroient le jour , que il iroient combatre a euls pour tolir leur vessiaus . 
et quant vint endroit la mienuit , si trairent les griex touz leur vessiaus a terre , si mirent le feu dedenz et s en alerent fuiant . 
et li emperieres et sa gent en furent moult lie et joiant de la vitoire que dex leur ot donee et de ce qu il orent secoreu leur gent . 
et quant vint au matin , li emperieres et tuit li autre en alerent au chastel de chivetot ; 
et troverent leur genz moult malades et moult navrez les pluseurs . 
et le chastel garda li emperieres et sa gent , et virent que il estoit si febles qu il ne fesoit a tenir : si mirent toutes leur genz es vessiaus et guerpirent le chastel . 
einsint repera l emperieres henriz en costentinoble . 
johannis li rois de blasquie , qui ot andrenople asise ne reposa mie ; 
ainz jeterent ses perrieres par nuit et par jour aus murs et aus tourz ; 
et les empirierent moult . 
et mist ses trencheeurs aus murs ; 
et firent maintes foiz perdu sanz fin . 
et l emperiere de costentinoble estoit moult destroiz : car , quant il voloit sa gent d andrenople aler secourre d une part , todres li aseres le tenoit si pres d autre , que par vive force le couvenoit retorner . 
et ainsint fu johannis tout le mois d avril devant andrenople ; 
et l aproucha si de prendre qu il abati des murs et des tourz en deus leus jusques a terre , si que il pooient avenir a main d autre . 
einsint conme dex veult envoier les aventures , li conmain qu il avoient envoié par la terre orent gaaingnié et furent venu en l ost d andrenople a tout leur gaaing . 
et dirent qu il ne demorroient plus a johannis , ainz s en voloient aler en leur terre . 
einsint se partirent de johannis . 
et quant il vit ce , si n osa demorer ou pais sanz aus : einsint se departi de devant la vile et le guerpi . 
et sachiez que en le tint a grant miracle , que johannis qui estoit si riches et si poissanz lessa la vile qui si estoit aprochiee de prendre . 
einsint come vont les aventures , si les covient avenir . 
cil d andrenople n atargierent mie de mander l empereeur qu il venist tost pour dieu : que seust de voir que , se johannis li rois de blasquie retornoit , qu il estoient mort . 
et l emperieres a tot tant de gent conme il pot avoir fu atornez pour aler a andrenople . 
lors vint une novele qui moult fu greveuse que todres li ascres estoit entrez atout yy galies dedenz bouchedeuvie , ou braz saint jorge , et fu venuz en equise , ou pierre de brachuel estoit , et l asist par devers la mer et par devers la terre . 
et la gent de la terre se furent revelé contre pierre de brachel , et cil de marmora , qui sien estoient ; 
li orent fet grant domache et mort assez de ses genz . 
et quant ceste novele li vint en costentinoble , si en furent moult esfraez . 
lors prist conseil li emperieres de costentinoble a ses barons et aus veniciens ensamble . 
et dirent que , se il ne secoroient pierre de brachel , que il estoit morz et la terre perdue . 
si armerent moult isnelement yy galies et les garnirent des plus hautes genz des veniciens et des barons . 
en l une entra quenes de betune en l autre , josfroy de vileharduyn li mareschaus de romenie et de champaigne et sa gent ; 
en la tierce , macaire de saint menehost ; 
en quarte , mile de breban ; 
en la quinte , ansiau de kaeu ; 
en la siste , tierri de los , qui estoit seneschaus de romenie ; 
en la septiesme , guilliaume dou perche ; 
en l uitiesme , huitace frere l empereeur . 
eisint mist par toutes ses galies li emperies ses meilleurs genz . 
et quant eles partirent dou port de costentinoble , bien dirent toutes les genz qui les virent que onques mes galies ne furent miex armees ne de meilleur gent . 
et ainsint fu respitié d aler a andrenople a cele foiz . 
et cil des galies s en alerent vers equise droit . 
ne sai coment escuruins le sot li amirauz des galies todres li ascres , si se parti d equise , et s en ala contreval le braz . 
et cil les chacierent deus jourz et deus nuiz jusque fors de bouchedavie . 
et quant il virent qu il ne les porroient ataindre , si retornerent ariere , et vindrent droit a equise . 
et todres li ascres fu logiez devant et fu reperiez ariere en sa terre . 
einsint fu secoreue equise conme vous avez oi . 
et cil des galies s en retornerent ariere en costentinoble et ratornerent leur erre de raler a andrenople . 
mes todres li ascres le plus de sa gent a toute sa force en la terre de nicomie . 
et la gent tierri de los , qui avoient refermé le mostier sainte sophie , et estoient dedenz , et manderent leur seigneur henri qu il les secoreust , ne se pooient plus tenir ; 
et ensorquetout , il n avoient point de viande . 
par fine destrece covint l empereeur henri et sa gent que il lessast la voie d aler a andrenople et que il passast le braz saint jorge devers la turquie a tant de gent conme il avoit pour secorre nicomie . 
et quant les genz todre l ascre oirent que il venoit , si revuidierent la terre , et se trairent ariere vers nique le grant . 
quant li emperieres de costentinoble henriz vit ce , si prist conseil a ses barons ; 
et son conseil si fu tel que tierriz de los li seneschaus demorroit en nicomie a yy chevaliers et serjanz pour garder la terre , et macaires de sainte menehost au carracas , et guilliaume dou perche a equilli ; 
et desfendroient la terre endroit aus . 
et lors s en rala li emperieres henriz en costentinoble au remenant de sa gent . 
et entreprist derechief a aler a andrenople . 
endementieresqu il atorna son erre , thierriz de los li seneschaus de romenie , qui estoit a nicomie , et guilliaume dou perche , alerent zz jour fourrer . 
et la gent todre l ascre le sorent , si les seurprirent et leur corurent sus ; 
si furent moult grant gent , et cil furent pou ; 
si conmenca li estours et la mellee . 
ne dura mie longuement que le pou ne pot soufrir le trop . 
moult le fist bien tierri et sa gent . 
et guilliaume dou perche fu abatuz yy foiz et par force le remonterent sa gent . 
et thierriz de los fu abatuz et rescouz et remontez ne se pot cele chose soufrir . 
si furent desconfit li franc thierriz de los et sa gent et guilliaume dou perche la fu pris tierri de los et navrez parmi le vis . 
et en aventure de mort la furent pris le plus de sa gent avec lui que pou en eschapa guilliaume dou perche s en eschapa seur zz roncin navré en la main et einsint s en reculerent ou mostier sainte sophie cil qui eschaperent de la desconfiture . 
cil qui ceste estoire treta ne set s il fu a tort ou a droit mes il en oi blamer zz chevalier qui ansiau de remi avoit a non . 
et estoit hons liges thierri le seneschal et chevetains de sa gent . 
lors prirent zz mesage cil qui furent au mostier sainte sophie retorné guilliaumes dou perche et ansiaus de remi et l envoient batant a l empereeur henri en costentinoble . 
et li manderent que einsint estoit avenu que pris estoit le seneschal et sa gent et il estoient asis ou mostier sainte sophie . 
et n avoient mie viande a plus de yy jorz et seust de voir que se il ne les secoroit qu il estoient tuit perdu . 
et l emperieres ausi au cri passa le braz saint jorge et toute sa gent qui ainz ainz qui miex miex pour secorre sa gent de nicomie ainsint fu remese la voie d andrenople des lors . 
quant li emperieres ot passé le braz saint jorge , si ordena ses batailles , et chevaucha par ses jornees tantqu il vint a nicomie . 
quant la gent todre l ascre l oirent et si frere , qui tenoient l ost , si se trerent arriere , et passerent la montaigne d autre part devers nique . 
et l emperieres se loja d autre part seur le flun en une bele praierie , par dedevant la montaigne , et fist sa gent courre par le pais : car il se reveloient quant il oirent dire que thierriz de los estoit pris , et prirent proies asez et grifons . 
einsint sejorna l emperieres par yy jorz en la praierie . 
et dedenz ces yy jourz todres li ascres prist ses mesages , si les envoia a lui , et requist que il eust trives a deus anz par tel couvent que equise fust abatue et la forteresce dou mostier sainte sophie et de nicomie , et il li rendroit ses prisons qui avoient esté pris en cele desconfiture et en autres leus , dont il avoit assez dedenz sa terre . 
lors prist conseil li emperieres a ses homes ; 
et dirent que il ne porroient deus guerres soufrir ensamble et que miex valoit cil domaches a soufrir que la perte d andrenople ne de l autre terre : et ainsint auroient partiz lor anemis , johannis et todres li ascres , qui estoient ami , et s entreaidoient de la guerre . 
ainsint fu la chose otroiee et acordee . 
lors manda li emperieres perron de brachel en equise ; 
et il y vint ; 
et si fist tant li emperieres que il delivra equise , a todre l ascre pour abatre , le mostier sainte souphie et de nicomie . 
einsint fu ceste trive asseuree et ces forteresces abatues . 
et tierriz delivrez , et tuit li autre prison . 
lors s en repera l emperieres henriz en costentinoble et prist a aler vers andrenople tant de gent conme il pot avoir . 
et asambla s ost a salembrie . 
et fu ja tant dou tans passé qu il fu apres la feste mon seigneur saint jehan l evangeliste . 
et chevaucha par ses jornees tantqu il vint a andrenople , et se heberja es prez devant la vile . 
et cil de la cite , qui moult l avoient desirré , issirent hors a procession , si le virent moult volentiers . 
et tuit li grieu de la terre furent venu . 
il ne sejorna que zz jour devant la vile , que il ot veu le domage que johannis avoit fet aus murs et aus tourz , qui moult avoit la vile empiriee . 
l endemain s en mut et chevaucha vers la terre johannis , tantque il vint a la montaigne de blasquie a une cite qui avoit non eulin , que johannis avoit novelement refermee et repueplee . 
et quant les genz dou pais virent l ost venir , si guerpirent la cite et fuirent aus montaignes . 
et li emperieres henriz et li olz des francois se loja devant la vile ; 
et li coureeur coururent parmi la terre et gaaingnierent bues et vaches a grant plente , et autres bestes . 
et cil d andrenople , qui avoient menez leur chars avec euls qui estoient povre et desherité , s en chargierent a moult grant plente . 
einsint sejorna l ost par trois jourz ; 
et chascun jour aloient gaaingnier li coureeur parmi la terre et la terre ; 
si est de montaignes et de forz destroiz : si y perdoient cil de l ost et leur coreeurs , qui aloient folement . 
au derrenier envoia li emperieres pour garder les coureeurs ansel de kayeus , et huitace son frere , et thierri de flandres son neveu , et gautier de tornay , et jehan bliant . 
ices yy batailles alerent garder les coreeurs , et entrerent dedenz moult forz montaignes . 
et quant il orent coreu par la terre et il s en voudrent issir , si troverent les destroiz moult forz ; 
et li blac dou pais se furent asamblé , et asamblerent a euls , et leur firent moult grant domache et de homes et de chevax . 
et furent moult pres de desconfire : si que par vive force covint les chevaliers descendre a pie . 
et par l aide de dieu s en revindrent toutes voies en l ost ; 
mes grant domage orent receu . 
l endemain s en parti l emperieres henriz et li olz des francois , et chevauchierent par leur jornees tantque il vindrent a andrenople . 
et mirent leur garnisons qu il avoient de blez et de viandes . 
et sejorna li emperieres en la praierie dehors bien yy jorz . 
et en cel termine , bonifaces li marchis de monferrat , qui estoit a la serre , qu il avoit refermee , fu venuz jusques a messinople . 
si li fu rendue a son conmandement et la terre entour . 
lors prist ses mesages , si les envoia a l empereeur henri , et li manda que il parleroit a lui seur le flun qui queurt desouz la quimppesale . 
et il n avoient eu lonc tans pooir de parler ensamble desque la terre fu conquise : car il y avoit tant de leur anemis que li uns ne pooit venir a l autre . 
quant li emperieres et ses consaus oi que li marchis estoit a messinople , si en furent moult liez . 
et li manda par ses mesages ariere que il iroit parler a lui au jour que il li avoit mis . 
ainsint s en ala li emperieres cele part , et lessa quene de betune a andrenople atout cent chevaliers pour garder la terre . 
et vindrent la ou li jourz fu pris , en une moult bele praierie , pres de la cite de la quimppesale . 
et vint li emperieres de l une part et li marchis de l autre , et asamblerent a moult grant joie . 
ce ne fu mie merveille : que il ne s estoient pieca veu . 
et li demanda noveles de sa fille l empereriz agnes ; 
et il li dist que ele estoit grosse d enfant , si en fu moult liez . 
lors devint li marchis hons a l empereeur et tint de lui sa terre . 
lors dona li marchis josfroi de vileharduyn le mareschal de romenie et de champaigne la cite de messinople et toutes les apartenances , ou celi de la serre , la quele qu il ameroit miex ; 
et cil en fu ses hons liges , sauve la droiture l empereeur de costentinoble . 
et ainsint sejornerent en cele prairie deus jourz a moult grant joie , et dirent , puis que se dex donnoit que il peussent venir ensamble , que encore porroient il grever leur anemis . 
et prirent conseil que a l issue dou mois d octoubre que il seroient a tot leur pooir en la praierie d andrenople pour ostoier seur johannis le roy de blasquie et de bouguerie . 
einsi s en partirent moult lie et moult hetié . 
li marchis s en revint vers salenique , et li emperieres vers costentinoble . 
et quant li marchis fu a messinople , ne tarda mie plus de yy jourz que il fist une chevauchiee , par le conseil des griex de la terre , en la montaigne de messinople plus d une grant jornee loing . 
et quant il ot esté en la terre et vint au departir , li bougre de la terre se furent asamblé , et virent que li marchis estoit a pou de gent . 
si vindrent de toutes parz , et s asamblerent a l arieregarde . 
quant li marchis bonifaces oi le cri , si sailli seur zz cheval tout desarmé , zz glaive en sa main . 
et quant il vint la ou il estoient asamblé a l arieregarde , si leur corut sus et les chaca une grant piece ariere . 
la fu feru d une saeste parmi le gros dou braz desoz l espaule mortelment , si que il conmenca moult a espandre sanc . 
et quant ses genz virent ce , si se conmencierent moult a esmaier et a desconforter . 
et cil qui furent entour le marchis le soutindrent . 
et il ot perdu moult de sanc , si conmenca a pauler . 
et quant la gent virent qu il n auroient aide de lui , si se conmencierent a desconfire , et le conmencierent a lessier . 
einsint furent desconfit par ceste mesaventure . 
et cil qui remestrent avec lui , mes ce fu pou , furent mort . 
et li marchis ot la teste coupee . 
et la gent de la terre envoierent johannis la teste ; 
et ce fu une des greigneurs joies qu il eust onques en sa vie . 
ha las ! 
come dolereus domache ci ot a l empereeur et a touz les latins de la terre de romenie de tel home perdre par tel mesaventure , zz des meilleurs chevaliers et des plus larges et des meilleurs barons qui fust au remenant dou monde . 
et ceste mesaventure si avint en l an de l incarnacion jhesu crist mil deus cenz sept . 

