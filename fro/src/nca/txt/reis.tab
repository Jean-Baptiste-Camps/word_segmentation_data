uns bers fu ja en l antif pople deu e out num helcana 
fiz fud jeroboam le fiz heliud le fiz thau le fiz suf e fud de 
effrata si cum li alquant entendent de la cite ki puis 
fud apelee bethleem e mest al munt de effraim en une 
cite ki fud apelee ramathaim sophim ki puis fud apelee arimathie 
dunt fud li bonurez joseph ki le precius cors jesu crist 
mist el sepulcre cist bers helchana fud del lignage 
as ordenez deu de part pere e de lignage real de part mere 
muilliers out dous la plus noble fud clamee anna e l altre 
phenenna phenenna out enfanz plusurs mais anna n en out 
nul bien lut en la vielz lei que li ordenez oussent od cumpaigne 
cunversement kar des treze lignees ki vindrent 
del patriarche jacob deu en severad le lignage levi e eslist 
e retint especialment a sun servise del tabernacle ki primes 
fud levez al desert de synai e del temple que li reis 
salemun funda e furni e pur co que cist lignages 
numeement dout si le servise deu celebrer besuinz fud ke feist 
sainte engendrure en atemprance e en nettee que li servises 
deu que par peres que par fiz fust a sun plaisir furniz 
e ourent li plusur muillers plusurs pur le multepliement del 
pople deu ki de tutes parz de mescreantes genz esteit pursis 
en cel cuntemple fud une cite sylo de part effraim que 
deu out a sun oes saisie e sacree la fud e out estéd li 
tabernacles e li sanctuaries deu des le tens josue ki le pople 
deu en terre de promissiun cunduist e guiad la fud l arche 
la fud li propiciatories c est l arche en qui fud repost e 
guardez li tresors prexius des tables u deu meimes escrist la 
lei e partie de la manne ki del ciel vint e le pople quarante 
anz en lieu de vitaille corporel sustint e la verge aaron u 
deu sa vertud mustrad kar en une nuit fuilli e fluri e fruit 
portad icest lieu seintefiéd fud li bers helchana acustumiers 
a visiter pur deu depreier oblatiuns faire e sacrefier as jurs 
asis e par la lei establiz numeement a la pasche a pentecuste 
en fuillees en moniment e remembrance que il mestrent lunges 
a la feste salceie ki est en septembre quant li judeu mainent 
en fuilles en moniment e remembrance que il mestrent lunges 
a mesaise en loges e en fuilles jesque deu les mist en terre 
de promissiun en certaine statiun 
a cest lieu servir furent dui pruveire atitelé ofni e 
phinees fiz furent hely ki dunc ert evesche e maistre principals 
e a un jur avint que elchana fist sacrefise e sulunc la 
lei a sei retint partie partie dunad a sa cumpaignie e a anne 
sa muiller que il tendrement amad une partie dunad ki forment 
ert deshaitee kar deu ne li volt encore duner le fruit 
desiréd de sun ventre e fenenna ico li turna a repruce 
e acustumeement l en atariout e amerement rampodout e la 
bonuree anna nen out retur mais un duleir plurer e 
viande deporter sis mariz helchana le areisuna si li dist 
' purquei plures ne manjues e purquei est tis quers 
en tristur dun n as tu m amur dun n as tu mun quer ki 
plus te valt que si ousses dis enfanz " anna puis que ele out 
mangiéd e beud levad e al sucurs deu requerre tut sun quer 
turnad vint s en al tabernacle truvad l evesche hely a l entree 
ki asis i ert qu il as alanz e venanz parole de salu 
mustrast la dame fist a deu sun present e sa oblatiun 
sun quer meine as chaldes lermes acuragee ureisun e en ceste 
baillie ' sire merciable sire deus puissanz des hoz baniz 
e des champiuns cumbatanz si fust tun plaisir que veisses 
ma miserie e ma afflictiun e tei membrast de mei la tue ancele 
que par ta pitiet eusse fiz durreie le tei a tun servise 
e rasur ne li munterad le chief mais tuz dis a tei iert adetid " 
usages ert en cele lei se alcuns par vud a deu se sacrast 
tant cum cel vud li durreit rasur le chief ne li muntereit 
la dame en sa preere demurad ses levres mout li 
quers parlad tant que li evesches l esguardad e pur ivre l entercad 
e si li dist ' va bone femme a tun ostel dormir 
si te deseniveras par le dormir " respundit anna ' ne me 
tient si n ai beu ne vin ne el par unt l um si poisse enivrer 
ne me tenez pur fille belial kar sobre sui e en anguisse e 
en plur a deu ai reveléd mun duel " belial co est senz ju e 
cil sunt fiz belial ki tuz jurs tirent vers le mal ostent 
le ju de la lei deu e de vice en altre vunt cancelant lur 
criatur atariant " dunc respundi li evesche hely ' va bone 
femme as veies deu deus ki de tut bien faire ad poeste 
furnisse en grace ta volente " la dame haitee s en parti la 
chere puis ne li chai od sun seignur le matin deu aurat 
puis a sa maisun returnad deus out sa ancele en remembrance 
tost conceut e out enfant graces rendit a l enfanter e samuel 
le fist numer fedeil deu entend l estorie asez est clere 
e semble nue mais pleine est de sens e de meule l 
estorie est paille le sen est grains le sen est fruit l 
estorie raims cist livres est cum armarie des secreiz deu plein 
est de figure e de signefiance e voil ici un poi tucher que 
par tut des ore le tienges chier helchana co est la 
possessiun deu e signefie le fiz deu ki dist de sei ' deus mis 
peres me tint en sa possessiun cume sun fiz al cumencement de ses 
veies e de ses ovres " icist fiz deu ad eud dous muillers si 
cume out helchana la premiere fud sunagaogue e judaisme 
e si la signefia fenenna ki mult eut enfanz ensement la 
synagogue par la lei plusurs engendrad mais ore est baraigne 
par mescreance dum ele forsvead l autre muiller al fiz deu 
est sainte eglise e cele signefiad anna ki tart out enfant 
e anna co est grace ensement seinte eglise tart enfantad 
jesque li fiz deu par grace a li s acumpaigna e par sa mort 
de mort rachata munda par baptesme e sun saint esperit li enveia 
puis revint le serf deu helchana od sa maigniee 
al tabernacle pur sacrefier e festivalment offrir e plenierement 
ses vudz furnir mais anna out essuigne e remest kar al 
tabernacle ne volt returner jesque liu fust de l enfant a deu 
presenter que a remanance i poust ester mais puis que il 
out set anz passéd la mere aturnad un bel present de flur de 
sa pecunie e de sun vin e menad l enfant jesque en sylo del 
present out primes deus sa part puis a l evesche fist bel reguard 
e si li dist ' sire sire entent a mei jo sui la tue ancele 
ki ja devant tei preieres fis e pur cest enfant dunc deu 
requis il le me dunad a sun plaisir e jo li rend pur lui 
servir se il te plaist receif l enfant que served deu des 
ore en avant " e puis urad anna si dist ' mis quers est 
esleezciez e mis fiz en deu eshalciez ma parole est eslargie sur 
mes enemis kar esleescié sui el salveur nul n est si sainz 
cume li sires e nuls n est altres ki ne change e nuls 
n est de la force nostre deu laissez des ore le mult parler en 
podnee par glorie male parole nen isse de voz buches kar deu est 
de science sires e a lui sunt apresté li pensed li arcs des 
forz est surmuntez e li fieble sunt esforciez ki primes 
furent saziez ore se sunt pur pain luez e li fameillus sunt 
asaziez puis que la baraigne plusurs enfantad e cele ki mulz out 
enfanz afebliad li antif judeu aferment que morz fud li einznez 
fiz fenenne quant nez fud samuel ki fud fiz a la bonuree 
anne e pois chascun an quant enfant out anne perdi alcun 
fenenne li sires mortifie e vivifie e en enfer meine e 
remeine li sires fait povre e fait riche orguil 
depriemt le humble eslieve le mesaise esdrezce del puldrier 
le povre sache del femier od les princes le fait sedeir chaere 
de glorie li fait aveir al seignur sunt les quatre parties del mund 
e en chescune ad planté le son pople qu il ad levé les piez 
as seinz guvernerad e en tenebres li fel tarrad e nul par 
sei force n avrad ses adversaries le criendrunt e sur els del 
ciel tunerad e tute terre jugerad e sun rei eshlacerad " 
helchana al son en vait e li enfes od deu remaint mais 
les fiz hely furent felun e encuntre la gent torcenus par 
pri par force les dames violerent le pople del sacrefise tresturnerent 
del sacrefise pristrent a sei par rustie e par desrei 
plus que nen out cumandéd la lei e fud lur pechiet mult forment 
granz kar par lur furfait li poples del servise deu se 
retraist mais samuel acceptablement el tabernacle serveit e 
de vesture linge fud aturnez cum cil ki fud a deu livrez e 
anna as jurs asis quant od sun marid i repaira de vesture 
le regarda e ambedui firent a deu lur ureisuns e lur oblatiuns 
e li evesches hely lur dunad beneicun e ura que 
deus lur rendist enfanz plusurs en prospete pur cel enfant 
qu il li ourent duné e la grace deu la dame visita suvent 
cunceut e enfanta 
hely esteit lores de grant edet e oi asez cume ses fiz 
se cunteneient e alcune feiz lur dist ' purquei faites 
tel ovre dunt la plainte me vient vostre fame nen est mie 
seine kar a mal le pople meine ne faites mais tel uverainne 
dunt le sacrefise remaigne si hom peche vers altre a deu 
se purrad acorder e s il peche vers deu ki puurad pur lui 
preier " tant tendrement les fols ama que reddement ne s 
chastia par bel les reprist e par amur nient par destresce 
ne par reddur cume apent a maistre e a pastur li fol pruveire 
ne receurent le chastiement kar deus les volt ocire e faire 
vengement li emfes samuel amendout e cresseit e plout a 
deu e a sa gent 
uns messages deu pur cest pechie vint a l evesche hely 
si li dist ' deus te mande ces paroles par mei dun ne me 
revelai e apertement mustrai a tun pere aaron e a sa maignee 
tant cume il fud en egypte en la poeste le rei pharaun e 
de tutes les lignees de israel le eslis que fust mis prestres e 
a mun altel muntast e encens i portast e dunai li tutes les 
choses ki alievent des sacrefises as fiz israel e purquei as 
butéd en veie del talun mes sacrefises e mes duns que jo cumandai 
que fussent offerz en mun temple e plus honures tes 
fiz que mei pur prendre e despendre del sacrefise le mielz 
avant de co que jo t ai otriéd pur co te di parole fud que 
tu e li tuens lignages servireit devant mei en mun saintuarie 
finablement mais ore di el que si nen iert mais ki mei 
honuret jo l glorifierai e ki mei despirra jo l metrai en despit 
ja veendrad uns tens e colperai tun braz e le braz de la maignee 
tun pere le braz apele l arche e la dignete de pruverage 
e ne remaindra hoem antif e n ta maisun ki evesche 
seit e de la lei chevel e tu u li tuen verrunt lur adversarie 
el temple en tutes les prosperitez de israel e nen iert nuls 
evesches de tun lignage e ne remuerai pas tut tun lignage 
de mun autel mais co iert a lur cunfusiun que les oilz 
lur defaillent par plur e muirgent de duel quant verrunt altre 
aveir la seignurie qu il n averunt mie e grant partie de ta 
meisun quant a age vendrunt " ico fud acumpli quant 
saul fist ocire en un jur quant vinz pruveires de sun parente 
e lur femmes e lur enfanz ' e par ces enseignes que ambdui 
tes fiz en un jur murrunt e jo susciterai a mun oes pruveire 
fedeil ki sulunc mun quer se deduirra " ico fud dit de 
jesu crist ki de sei meimes dist ' jo faz tuz jurs ico que a 
mun pere plaist " a sun oes edifia deu le pere maisun de 
lealte co est sainte eglise ki tuz jurs devant jesu crist serra 
e en prosperite cunversera ' e si est a venir cil ki 
remaindra de ta maisun vienge que l um prit pur lui e face 
offerende e present e de pain e d argent ke il seit en alcune partie 
receu al servise de pruverage k il en ait en sustenance " 
li emfes samuel serveit a deu devant hely e la parole 
deu relment fud oie e en ces jurs ne fud nule aperte visiun 
avint a une feiz que li evesches hely se fud aculché pur reposer 
perdu aveit la veue de veillesce ne veer ne pout la 
lumiere deu devant sa mort e samuel se dormeit el temple 
u l arche deu esteit e deu l apela e samuel respundi 
' ci sui " e curut erranment a hely e dist ' ci sui venuz 
kar tu m apelas " li evesches respundi ' nun fis va t en dormir " 
e deu derechief samuel apela e samuel chalt pas 
leva vint a l evesche si l areisna samuel ne fud encore a 
deu acuuintez ne la parole deu ne li fud manifestee respundi 
li evesches ' ne t apelai pas mais va ariere dormir " 
tierce fiede deu samuel apela e tierce fiez a hely samuel 
returna e dist ' sire veez mei ici kar tu m apelas " 
idunc entendi hely que deu out samuel apelé e si li dist 
' repaire a tun lit e se l um t apele mais respund parole 
sire kar tis serfs esculte " e samuel a sun lit returna e 
dormi e deu vint e apela samuel ' samuel samuel " e 
samuel respundi ' parole sire kar tis serfs esculte " e dunc 
dist li sires a samuel ' un ovre frai en israel e tele serra 
ke cornerunt li les orilles a celui qui l orrad en cel jur 
susciterai encuntre hely tuit co que jo ai parlé sur lui e sur 
sa maignee jo l cumencerai e si l assummerai e bien li dis 
devant que jo jugereie sa maisun parmanablement pur se iniquite 
pur co que bien sout que ses fiz overouent malement e 
chastier ne s voleit e pur co ai juré encuntre la maisun hely 
que la iniquite de lui n iert ja espurgee ne par duns ne par 
sacrefises e samuel dormid jesque le matin e cremeit a 
mustrer a hely la visiun mais hely l apela e si li dist 
' samuel bel fiz quele parole est co que deus od tei parled 
jo te pri que nel me ceiles e si tu me ceiles icel 
mal vienge sur tei que deu ad parlé de mei " samuel a tant 
li mustra e nule chose n en cela hely respundi ' sires 
est il frad que bon li iert " e samuel crut e esforcha e 
deus fud ovec li e nule de ses paroles en vein ne chai 
e tuit li poples de israel des dan jesqu a bersabee cunut que 
samuel fud fedeil prophete deu derechief s apparut deus 
en sylo kar revelé se fud a samuel en sylo sulunc sa parole 
e vint la parole samuel par tute la terre de israel kar il lur 
mustrad ke lur enemis les philistiens les veintereient e ocireient 
en champ pur le peche as fiz hely 
a cel cuntemple se assemblerent li philistien e vindrent 
a ost banie en terre de jerusalem e li poples deu vint encuntre 
e apres la pierre de adjutorie se alogierent e lur tentes 
i tendirent co est la pierre que samuel altre feiz pur enseignes 
leva e pierre de adjutorie l apela kar deus idunc a 
sun pople aida e victorie noble lur dona e li philistien 
vindrent encuntre le pople deu en un liu ki fud apelé afec 
e ordenerent lur eschieles si s alerent ferir cum il furent 
asemblé le pople de israel tost turnad a fuie e les altres les 
pursewirent e detrencherent quatre milie el champ e li poples 
deu as loges e al herneis returna a tant dunc tindrent lur 
parlement e enquistrent entre sei ' purquei nus ad deu a cest 
jur si descunfiz fachum venir l arche deu de sylo e seit od 
nus que deu nus salved de noz enemis " dunc enveierent si 
enporterent l arche de l aliance deu ki sires est des oz e siet 
sur cherubin entent ceste parole ' deu se siet sur cherubin " 
dous cherubins furent asis sur une table ki jut 
sur l arche e signefierent la vielz lei e la nuvele kar cherubin 
co est plente de science e sur ces dous leis se est asis 
deus si sens volez querre la le truverez od l arche 
vindrent les dous fiz hely ofni e phineas e cum l arche 
vint en l ost li poples deu duna un merveillus cri que tute la 
terre rebundi li philistien oirent cest cri e distrent ' que 
deit cest cri k il funt en l ost " aparceurent sei que l arche 
fud venue en l ost pour urent merveilluse e distrent entre 
sei ' deus est venuz en l ost " e firent plaintes e plureiz e 
horrible guaimenteiz e redistrent ' nen ourent pas tel hait en 
l ost ne hier ne avant hier ki nus guarderad encuntre ces 
halz deus co sunt les deus ki flaelerent e tuerent ces de 
egypte el desert mais ore vus haitez e seiez forz champiuns 
philisthiim que vus ne servez as hebreus si cume il unt servi 
a vus " puis cume vint a la bataille la descunfiture turna sur 
israel e fuirent tuit ki einz einz chascuns a sun tabernacle 
la ocisiun fud forment grande kar il i chairent trente milie 
de gelde e prise i fud l arche e morz i furent les fiz hely 
ofni e phinees dunc en parti uns del lignage benjamin 
e vint en sylo meisme le jur dessiréd out ses 
drapels e puldre sur le chief la nuvele porta e erranment 
leva par la cite li plurs e li criz e hely sedeit sur le chemin 
devers l ost kar sis quers fud pourus pur l arche ki portee en 
fud e hely fud lores de grant eage de quatre vinz anz e 
dis e uit perdu out la veue e gute ne vedeit cume il 
oi la plainte e le grant cri que co dust erranment enquist e 
maintenant l aprist kar cil se hasta ki venuz en fud si li dist 
' les noz de l ost s en sunt fuiz e l arche deu i unt cil 
pris " cume cil out l arche numee hely erranment de la sele u il 
sedeit envers chai e li kachevals al chair li esquacha e li 
cerviaux li espandi e ensi sa vie chalt pas fina cist hely fud 
huem de grant eage quant il murut e out esté juges del pople 
quarante anz la femme phinees le fiz hely fud enceinte e pres 
fud de l enfanter cume oid que prise fud l arche e morz li evesches 
e morz sis maris de marement murut mais primes out un 
fiz e cum ele fud en la fort anguisse el muriant distrent ki 
od li furent ' ne te tamer tu avras enfant " ele pur l anguisse 
ne respundi ne tant ne quant mais num a l enfant dunad e 
hicabod l apelad e dist ' translatee est la glorie deu de israel 
kar prise est l arche " e redist pur l evesche e pur sun mari 
' translatee est la glorie de israel kar l arche est prise " 
li philistien pristrent l arche deu e porterent l en dela 
pierre de adjutorie a une lur cite ki azote fud apellee e 
asistrent la el temple dagon dejuste dagon l endemain 
matin cil de azote truverent dagon lur deu u adenz se giseit 
a terre devant l arche a l alt deu sus le leverent e a sun liu 
poserent de rechief al demain truverent dagon a terre gisant 
devant l arche e les puinz e le chief colpez li furent sur le 
suil e jut danz dagon une part cume truncs decolpez 
e desmembrez pur ceste chose li pruveire dagon e li 
altre ki en azote entrent el temple dagon ne marchent sur le 
suil jesque a cest jur dunc agreva deus sa main sur cels de 
azote e de la cuntree e forment les descunfist ferid les e 
turmentad en la plus privee partie de lur cors a lur detries 
e pur co les volt la turmenter kar servid aveient de ord 
mestier ki est cuntre nature surstrent e as viles e as champs 
une maniere de suriz a la destructiun del pais e fud la cunfusiun 
grande par tute la cite dunc tindrent ces de azote 
lur parlement e distrent entre sei ' ne remaigne mais l arche 
deu de israel ensemble od nus kar sa venjance trop est dure 
sur dagon nostre deu e sur nus " e manderent e assemblerent 
tuz les princes e les baruns des philistiens e si lur distrent 
' que frum de l arche al deu de israel " dunc respundirent 
cil de geth ki pruveire esteient e devin ' seit menee aillurs 
l arche al deu de israel e entur que si partut u ele vendrad 
siuve ceste pestilence e cest flael seium certein ke par li 
nus est avenu cest mal " dunc menerent l arche entur e la u ele 
veneit chalt pas i fud la venjance deu sur tutes les citez 
d estrange pestilence e de ocisiun forment grant e tuout a 
glaive les enfanz e les vielz par tutes les citez e purisseient 
par l ire deu lur detries lores enveierent l arche a accharon 
cum cil de accaron virent l arche dunerent un cri merveillus 
e distrent entre sei ' menéd unt l arche jesque a nus pur nus 
ocire e le pople ki apent a nus " pur co manderent 
les princes e les baruns si lur distrent ' remenez l arche deu 
de israel e returt e seit la u estre deverad que il 
n agraventet nus tuz od nostre pople " tant fud grieve la 
venjance que par tutes les citez ourent pour de murir kar ces ki morz 
ne furent traveillez esteient d itel anguisse e de langur que la 
plainte e li criz munta devant deu jesque al ciel set 
meis fud l arche en terre de philistiens e apres co assemblerent 
lur pruveires e lur devins cunseil quistrent cume poussent 
e deussent l arche ariere enveier respundirent cil ' e si ariere 
enveer la volez voide e senz honur mar l enveierez mais co 
que devez pur vostre pecchie bonement rendez e tost de vostre 
enfermete guarrez e purquei la venjance deu ne cesse dunc 
saverez e quei est co " firent li altre ' que faire devum 
pur nostre mesfait espenir " respondirent li pruveire e li devin 
' sulunc le numbre des maistres citez de ceste terre de azote 
de gaze de aschalune de geth e de accharon faites cinc 
anels de fin or apres la furme de cele partie privee de voz 
cors u li turmenz e li langur ad esté e refrez cinc raz d or 
en la semblance des raz ki la terre unt destruite e guastee 
e rendrez loenge e glorie al halt deu de israel si par aventure 
volsist relascher sa main ki tant est dure sur nus e sur 
nostre deu e sur nostre terre purquei endurcissez vos 
quers cume fist egypte e li reis pharaun de egypte dun ne 
laissad il les fiz israel apres la fiere venjance deu de sa terre 
tuz francs aler mais ore un char nuvel nus frez e vaches 
dous ki aient vedels e ki ju n aient espermente querez e puis 
al char les nus juignez e lur vedels en parc tenez pois l arche 
sur le char aseez e deled les furmes d or ke par acorde a deu 
dunez e al cuvenir lores les metez e cunrei pernez quel part 
irrunt se il vers terre de israel s en vunt e se il en vunt 
vers terre de israel dunc sachiez que lur deu nus enveied cest 
flael si nun venud nus est par aventure par corruptiun 
de nature " li philistien se tindrent a cest cunseil e cum tut 
issi l ourent fait estevus les vaches ki vunt dreit le chemin 
vers terre de israel muianz pur lur veels alerent mais a 
destre ne a senestre ne turnerent jesque il vindrent a une vile 
de israel ki bethsames fud apelee ces vaches ki l arche 
porterent signifient les saintes anmes des esliz deu ki porté 
nen unt le ju de pechie de crimne ne de ordee mais a porter 
l arche sunt acuplé l arche co est la science de salu 
e de salvete cele portent en un char co est en la fei de la 
sainte veire cruiz par unt eimes rechaté ne forsveient pur 
chose averse ne pur prosperite tienent la dreite estrace ne 
returnent pur cure terriene ne pur tendrur de parente jesque 
viengent a bethsames u est la terre deu bethsames cest 
num espelt cite de soleil e signefie la cite de la celestiel 
jerusalem la regned li soleilz de justise deu li seint i 
tendent e la vendrunt prestz est li lius u il maindrunt 
cume l arche vint en un champ josue ki fud de bethsames 
iloc arestud e jesque la sewirent li prince de 
philistiim e li barun e d iloc s en turnad chascuns al suen a 
cel cuntemple cil de bethsames seierent furmenz en la valee 
virent l arche e forment se esleescerent une grant pierre fud en 
la place e vindrent cil e decolperent le char e des vaches 
firent sacrefise a deu e li ordene receurent l arche e l escrin 
u esteit li presenz les anels e li rat d or e sur la grant pierre 
l asistrent a cel jur ices de bethsames i firent lur sacrefises 
e les cinc princes de philistiim le virent e returnerent a accharon 
le jur azote gaze aschalon geth e accharon ces cinc 
maistres citez dunerent cinc anels e cinc raz d or en le 
honurance deu e les altres citez e les viles ki ne furent clos 
de mur une suriz d or par tute la terre decique abelgrant 
sur ki poserent l arche ki aveit esté jesque a cel jur al 
champ josue de bethsames ki a idunc receut altre num e fud 
apelee abelgrant e co signefie plur grant kar el remuement 
de l arche en ocist deus des maistres de la terre treis vinz e 
dis e del pople cinquante milie pur co que nun dignement veud 
ourent l arche en descuvert li poples fist grant plainte e plur 
pur co que deus out fait tele venjance sur sun pople e 
distrent ces de bethsames ' ki purrad ester devant nostre seignur 
ki est deus e sire de cest saintuarie e quel part 
en irrad quant de nus partirad " lores tramistrent lur messages 
a cels de chariathyarim si lur manderent que il venissant 
e l arche emmenassent cil de chariathiarim vindrent l arche 
recuillirent e enmenerent e honestement herbergerent en 
la maisun aminadab en gabaa e seintefierent sun fiz eleazar 
qu il l arche guardast remist iloches mulz jurs e vint 
anz i out estéd quant li reis saul la fist a une feiz venir encuntre 
les philistiens en se ost en cel cuntemple tuit li poples 
de israel fud acuragiez de faire le servise deu e samuel 
lur fist amonestement de bien en ceste baillie ' si de tut vostre 
quer a deu turnez les deus estranges remuez baalim e astaroth 
voz quers a deu aprestez e a lui sulement servez e il 
vus deliverad de voz enemis " li fiz israel a itant degeterent 
lur fals deus e de quer servirent lur creatur lores lur dist 
samuel ' assemblez vus tuit en masphat e la preierai pur vus " 
e il s i assemblerent tuit e lur junie firent al jur e cunurent 
lur culpe e lur mesfait e ewe verserent e espandirent devant 
deu pur enseignes que si cume l ewe ki est a terre versee ne 
repaire issi li poples deu a servise de deable ne returnereit 
e samuel jujad les fiz israel en masphat ces de philistiim 
sourent que asemblé se furent li fiz israel en masphat e vindrent 
sur els a ost cume espandue fud la nuvele entre les fiz israel 
requistrent samuel que il ne cessast pur els deu 
preier qu il les salvast des philistiens samuel le pople pas ne 
ublia un aignel laitant offri e sacrefia pur sa gent de quer 
ura deu l oid e sa gent salva avint que la bataille fud a 
l ure que samuel fist sa ureisun e sa oblatiun e deu chalt 
pas sur les phistiens tuna e forment les espoenta e israel 
vers bethacar les enchalcha ocist asez puis returna 
pois li prophetes samuel une pierre leva e entre masphat e 
sen la posa e le liu pierre de aie deu apela e dist ' jesque 
cha nus ad deus aidé " par ceste descunfiture furent humiliez 
li philistien si que n oserent returner a la terre de israel la 
force deu amatid les philistiens tuz les jurs samuel e rendirent 
les citez que pris ourent sur israel des accharon jesque 
gieth e tute cele cuntree e deu deliverad israel de tuz ses 
enemis samuel fud juges sur le pople tute sa vie e alad 
cheun an envirun bethel e galgala e masphat e pois returnout 
en ramatha u fud sa reseantise e la un altel pur deu 
servir leva 
samuel fud ja de grant eage pur co fist ses fiz justises 
sur la terre li einnez out num johel li puisnez abia mais 
ne sewirent pas la vie ne les veies le pere mais turnerent a 
avarice pristrent luiers e falserent justise e dreiture pur co 
se assemblerent li antif hume de israel vindrent a samuel en 
ramatha si li distrent ' sire huem es de grant edet e tes 
fiz ne tienent pas tes veies ne ta lealtet rei nus dune ki 
sur nus ait poested si cume est usages en cheun regne " desplut 
mult ceste parole a samuel qu il altre rei demanderent 
que deu fist al creatur ses ureisuns e de lui receut 
icest respuns ' bien ai oi ico que li poples te ad dit nen 
unt pas degeté tei mais mei que jo ne regne sur els sulunc 
tutes les ovres que fait unt pois que jo s menai hors de egypte 
desqu a cest jur mais ore lur requeste orras e nepurquant 
di lur devant quele seignurie e quel dreit averad li reis 
sur els quant il regnerad sur els " samuel issi le fist revint 
al pople e si lur dist ' rei m avez demandéd deus l ad oi 
si l ad grantéd mais sur vus tele seignurie avra que vos fiz 
a sun plaisir prendra des uns en frad chevalers des altres 
curlieus devant sun charrei des uns en frad ses prevoz e 
cunestables des altres vileins pur sa terre arer e pur ses blez 
seer e pur ses armes forgier e ses curres agreier e voz 
filles les unes frunt les uignemenz les altres le mangier les 
altres ierent al pestrin voz champs voz bones vignes voz 
olivers toldra e a ses serfs les durra voz blez les fruiz des 
vignes il les dismera as ses serjanz il les durrad voz 
serfs voz anceles le eslite bachelerie prendra e a sun servise 
les metra de vostre pecunie frad sun plaisir serfs serrez s il 
vus estuverad suffrir lores crierez a deu merci mais il ne 
vus deignerad oir pur co que vus demandez rei e degetez e 
lui e mei " issi parlad samuel mais li poples ne l volt esculter 
einz distrent tuit ' rei volum aveir si cume unt tutes 
altres genz e li nostre rei nus jugera devant nus tuz irad e pur 
nus tuz se cumbaterad " samuel ces paroles bien escultad e a deu 
meisme les mustrad ki la requeste lur otreiad e samuel 
a itant les cungead puis chascuns al suen turnad 
uns huem fud del lignage benjamin forz e vaillanz cis 
out num e fiz fud abiel le fiz seor le fiz belcor le fiz jareth 
le fiz aphia ki fiz ert a un del lignage gemini icist 
cis out un fiz ki out num saul pruz fud e a esliture bon 
kar entre tuz ces de israel n out un ki plus valsist 
sur tut le pople plus fut alt de l espalde en avant avint que 
a cis le pere saul furent adnes adirez e pur els querre 
od un serjant enveiad sun fiz al querre par le munt de effraim 
e par la terre salisa e par la terre salim u mest ja melchisedech 
e par la terre gemini passerent e nient truverent 
e cume en la terre suph vindrent e nule nuvele nen oirent 
fist saul a sun serjant ' returnum par aventure mis peres 
ad ja les adnes mis a nunchaleir e pur nus est curius " 
cil respundi ' uns huem deu est en ceste cite huem est de 
grant nobilite saciez que quanque il dirrad senz faillance avendrad 
pur co en alum jesque la par aventure il nus aveiera " saul 
respundid ' ore seit al prudume en irrum ico que ert que 
nus li porterum nus n avum ne pain ne el que a honur li 
poissum presenter " respundi li altres ' jo ai ici alques d 
argent de co li frum nostre present e frad nus alcun adrecement " 
respundi saul ' mult as bien dit " cume il munterent 
le munt u fud la cite meschines truverent ki pur ewe 
alerent enquistrent se li prophetes i fust 
celes lur distrent que il i fud e apres ' cha devant est or vus 
hastez jui vint en la cite e grant cunrei ad aturné e quant en la 
cite vendrez ignelepas le truverez devant le mangier li poples 
jesque il vienge ne mangerad kar il la viande benistrad puis 
od ses hostes se dignerad pur co tost i alez e pur veir le 
truverez " a tant s en turnerent ambdui e vindrent en la cite 
e encuntrerent le saint hume deu e deu out le jur 
devant dit a samuel ' demain a cest ure te enveierai un barun de 
terre de benjamin e si l enuingderas que ducs seit sur mun 
pople de israel e il les salverad e guaratirad encuntre les 
philistiens kar cunrei de mun pople ai pris pur co que venuz 
est devant mei lur criz " cume samuel vit saul erranment 
li dist deu ' cist est li bers dunt jo parlai a tei 
cist iert sires sur mun pople " saul areinnad samuel e enquist u 
fust li ostels al prophete samuel respundi ' jo sui li prophetes 
e uimeis od mei surjurneras e le matin si t en irras 
e co que as el quer te musterai e des adnes que perdu furent 
certein te frai car recuvré sunt veirement mar en avras nul 
marement tue serrad des ore e a tun lignage la seignurie de 
israel " saul respundi ' dun ne sui jo des fiz gemini de la 
menur lignee de israel e li miens lignages est li mendres 
de tuz ces de benjamin purquei avez dit tele parole " lores 
menad samuel saul e sun cumpaignun en la chambre si s asist 
al plus halt liu entre ces ki furent al cunvivie enviez e bien 
i out trente par nunbre samuel cumanda que l um aseist 
devant saul le mes real que il out par purveance cumandé que 
a saul fust estué apres le manger descendirent andui 
aval en la cite en un solier entrerent u il se herbergerent 
e de privetet parlerent le matin al lever samuel saul apela 
e si li dist ' lieve lieve si t en irras " cume eissuz furent 
de l hostel e vindrent al chief de la cite samuel areisnad saul 
si li dist ' di al serjant qu il alt avant e tu meimes 
aresterras e la parole deu orras " 
a tant samuel un vaissel a uelie traist avant sur le chief 
saul enversa si li dist ' deus t ad enuint a prince e a rei sur 
sun heritage e tu deliveras sun pople de lur enemis e a 
enseignes quant de mei partiras dous humes pres del sepulcre 
rachel en terre de benjamin truveras e par deduit a fosses 
saillir les verras si te dirrunt les adnes que quis avez sunt 
ja truvez e tis peres pur tei s en est plaint e curius ad 
esté quant d iloc en irras e al chaidne thabor vendras treis humes 
i encunteras ki en irrunt a betel li uns portera treis 
bucels li altres pain e li tierz vin erranment te saluerent e 
dous pains te durrunt apres vendras al munt damnedeu u 
li philistien unt lur estaciun e quant enterras en la cite 
encunteras les prophetes ki d amunt vendrunt a estrumenz 
psalterie tympans frestels e harpe si prophetizerunt e li 
seinz esperiz te durrad sa grace e erranment prophetizeras e 
iers sempres amendez e en un altre hume muez quant co 
avendrat fai co que te plaist kar deu iert od tei puis en 
va devant galgala e jo te siwerai e tu pur co i vendras 
que offrende faces a deu e oblatiuns e sacrefises set jurs si 
cume raisun cundune a vostre real sacrement jesque jo vienge 
atenderas e musterai que faire deveras " 
cume saul fud parti de samuel deu en bien le quer li 
muad e tut issi avint al jur cume samuel out dit 
quant vint al munt damnedeu dunt samuel out parlé la 
cumpaignie des prophetes encuntrad e par le seint esperit 
entr els prophetizad cume co virent cels ki devant 
l ourent cunud que entre les prophetes prophetizad li uns a 
l altre si en parlad ' que est ico que est avenud a saul le 
fiz cis cument cheles iert saul entre les prophetes " respundi 
li altres ' veirs est e quels d els tuz est avant de 
lui il puet estre cume pere e maistre entre les prophetes " 
de co levad cest respit cumunals par la terre ' est saul 
entre les prophetes " e l um le puet la bien aseer u l um 
veit alcun de bas parage sudeement venir a haltesce e a barnage 
a tant cessad saul de prophetizer e alad a un sun uncle 
herberger sis hostes enquist de sun eire e que dit 
li out samuel saul respundi ' quis ai adnes que a mun 
pere furent adirez jo en parlai a samuel e dit m ad qu il 
sunt truvé " mais co que samuel out dit del regne nient ne 
li mustrat 
samuel fist asembler tut le pople en masphad e si lur 
dist ' co dit nostre sires ki deu est de israel jo vus menai 
hors de egypte e getai hors de la poeste as egyptiens e de la 
poeste as reis ki mult vus travaillerent e anguisserent e vus 
encuntre avez degeté deu vostre seignur ki sul vus salvad 
de tuz voz mals e de tutes voz tribulatiuns e si dites 
entre vus n est pas issi mais rei nus dune ki nus guart 
defende e par tut seit pur nus " lores dist samuel ' partissez 
vus par voz lignages e par les maignees e estez 
severalment devant nostre seignur " e par sort le mustrad de 
quele lignee li reis serrad lores chaid la sort sur la lignee 
benjamin e refud faite entre cels de benjamin e chaid sur 
la meignee metri e al derain sur saul le fiz cis erranment 
fud quis mais il n i fud pas truvez pur co enquistrent de 
nostre seignur s il vendreit u nun e deu respundit ' a maisun 
est e si se tapist " ignelepas i alerent e devant samuel 
le menerent saul estut enmi le pople e sur els tuz plus halt 
parut de l espalde en amunt dunc dist samuel al pople 
' veez quel barun nostre sire ad eslit entre vus tuz nen 
ad uns qui l resemble " a tant s escriad li poples ' seins 
e salfs seit li reis salfs seit li reis " e samuel 
mustrad al pople quel servise il dust faire al rei e en livre l escrist 
e en tresor le mist si cungead le pople e il s en parti saul s en alad 
a sa maisun en gabaa e une partie de l ost que deus out 
tuchéd les quers le sewi mais li fiz belial distrent entre 
sei ' ba purrad nus cist de noz enemis salver " ourent le 
en despit mais ne fist semblant 
naas li reis d amon tost apres vint en la terre de galaat 
e guerriad une cite ki fud apelee jabes e ces de jabes 
requistrent que il se poussent a lui atriwer e servir respundi naas ' volentiers a vus m atriwerai par tel cuvent que a chascun 
de vus l oil destre creverai e serrez a repruce a 
tuz ces de israel " issi le soleit faire a ses aversaries quant 
il les perneit que de meins fussent cuvenables a bataille quant 
desuz l escu serreit l oil senestres e crevé serreit li destres 
respundirent ces de jabes ' dune nus respit set jurs manderum 
nostre estre a tuz ces de israel si poum aveir rescusse 
nus l atenderum si nun nus nus rendrum " li message 
vindrent en gabaath u li reis saul maneit e nuncierent cele 
male nuvele cume co oid li poples forment s en plainst e 
plurad estevus saul ki de ses cultures repairad enquist 
del plur la causa e l um li cuntad cum ico oid saul 
forment se curucad e li seinz esperiz cunseil li dunad detrenchad 
chalt pas dous boes que il i truvad les pieces par tute 
la terre de israel enveiad e si lur mandad ' tut issi frad l um 
des boes celui ki mei e samuel en l ost ne siwerad " pur co 
ourent pour trestuit e siwirent tuit saul ensement cume co fust 
uns huem li oz fud anumbrez en bezeca truverent des fiz 
israel treis cenz milie e de ces de juda trente milie 
manderent dunc a ces de jabes galaad que le matin i vendreient e 
a lur poier sucurs lur freient repairerent li message a jabes 
la bone nuvele lur porterent e ces de jabes erranment a cels 
defors manderent ' le matin a vus vendrum e en vostre merci 
nus metrum " l endemain saul parti l ost en treis e cume 
l albe s escreva sur le rei naas vint sudeement e le rei e sa 
gent descunfist e en tele fuie les mist que nuls od altre 
ne remist apres ceste victorie li poples parlad a samuel si 
li dist ' ore faites venir ces ki distrent saul ne regnerad 
pas sur nus que nus les ocium " a co respundi saul 
' a cest jur de ui nen iert nuls ocis kar a icest jur ad deu 
fait salu en israel " dunc parla samuel al pople si lur dist 
' alum ent en galgala e renuvelum noz afaires endreit del 
regne " li poples tuit en vait a sa sumunse e saul i firent 
rei e sacrefises i firent a deu a joie e a leesce 
puis redist samuel a tut le barnage d israel ' vostre 
requeste ai faite tut a voz volentez rei vus ai fait e devant 
vus l avez jo sui mult enveilliz e enchaniz e mes fiz sunt 
od vus cunverséd ai od vus de ma juvente jesque a cest jur 
parlez devers mei ici devant deu e le rei mustrez se jo ai 
toleit a nul de vus adne u sun boef si nul de vus ai mis 
en plait e deprient si luier nul en ai pris prest sui que je 
l amende " respundi li poples ' fait ne l avez quites 
estes e quites seez deu me est testimonies " fist 
samuel ' e li reis me iert testimonies a cest jur que en mes ovres nen 
avez si bien nun truvé " respundi li poples ' il en est 
testimonies en verite " dist samuel ' nostre sires ki furmad 
moysen e aaron e voz ancestres menad de egypte nus est 
present pur co i estes que jo parolge vers vus de tutes les 
merciz que deus vus ad fait e a voz peres cume jacob entrad 
en egypte e voz ancestres crierent a deu merci e moysen e 
aaron lur enveiad e de egypte les engetad e en cest lieu les 
plantad mais il ublierent deu e il les livrad as mains 
sisare ki cunestables ert de la chevalerie asor e as mains as 
philistiens e as mains le rei de moab ki tuit se cumbatirent 
a els puis crierent merci e distrent pecchié avum kar nus 
te guerpimes e a baalim e a astaroth servimes mais ore nus 
aie kar il en est mestier e prest sumes de tei servir e 
deu vus enveiad geroboal e sanson le fort e barac e jepte e samuel 
delivrad vus de voz enemis ki mestrent entur vus si 
que en vostre terre estes aseurs quant ore tart veistes que 
naas li reis des fiz amon vus guerriout a mei venistes 
e me desistes n iert pas cum ad esté mais rei volum aveir 
sur nus e degetastes le rei del ciel qu il ne regnast sur vus 
ore avez vostre rei que vus requeistes e esleistes si des ore 
cremez nostre seignur e servez e sa voiz oez e les prophetes 
par ki il parole ne curuciez dunc e vus e vostre rei parfitement 
siwerez si nun la force deu iert encuntre vus pur 
descunfire e destruire e vus e voz maistres mais ore estez 
e cumfaite merveille deu frad devant vus veez aust est e 
requerrai deu qu il face tuner e pluie enveit en terre encuntre 
le usage de cest pais a icest cuntemple e saverez que grant 
mal feistes en co que rei requeistes " 
samuel deu preiad e deus tuneire e pluie merveilluse a 
cel jur enveiad e li poples out forment grant pour de deu 
e de samuel si li distrent ' prie deu pur nus tes serfs que 
tuit n i murium en co que rei demandames mal sur mal fait 
avum " respundi samuel ' mar avrez pour mais 
nostre seignur deu del tut siwez e de tut vostre quer servez 
laissez de cest siecle les vanitez ki profiter ne vus purrunt 
kar decevantes e vaines sunt e deus ne vus guerpirad pas 
pur sun num ki tant est granz kar il ad juréd que de vus 
frad sun pople ne place deu que jo cesse pur vus preier 
mais voil vus la dreite veie enseigner pur co nostre seignur 
cremez e en verite lui servez kar veu avez les merveilles que 
fait ad entre vus e si en vostre malice parmaindre volez 
vus e vostre rei ensemble perirez " 
saul esteit fiz d un an quant il cumencad a regner e dous 
anz regnad en israel ceste parole fait si a entendre innocenz 
e humbles cume enfes esteit saul quant primes regnad 
e la bunte dous anz li durad saul eslist treis milie champiuns 
de israel e esturent od lui les dous milie en magmas 
e el munt de bethel e mil od sun fiz jonathas en gabaad 
benjamin e tuit li altre pople s en parti 
jonathas descunfist les philistiens ki esteient en gabaa 
e cume co oirent li altre philistien forment en furent trublez 
lores cornad saul une buisine par la terre e dist ' ico voil 
que oient li hebreu " icest corner fud signe de victorie e 
d enhortement que bien soussant ces de israel que li philistien 
fussant desbaretez e forment trublez e vint la fame a tuz ces 
de israel que descunfit furent li philistien pur co s esbrucierent 
e haiterent e lu rei jesque en galgala sewirent a 
cel cuntemple li philistien s asemblerent a bataille encuntre 
la gent deu a trente milie curres e set milie chevaliers 
e a gelde senz numbre cume li graviers ki est al rivage de 
mer alogierent sei en magmas a l est de betaven lores 
furent li fiz israel en estreit puint e li alquant se muscierent 
en fosses e en rochiers e en cisternes e li alquant passerent 
le flum jurdan en la terre de gad e de galaad saul fud 
en galgala e ces neis pour aveient ki od lui esteient 
samuel n i vint pas e saul set jurs l atendi e par le demurer 
li poples s en parti pur co cumandad saul que l um li feist 
venir dunt il poust sacrefier e avint si cume saul aveit fait 
le sacrefiement que samuel en veneit e saul encuntre samuel 
alad e bonement le saluad e samuel qu il oust fait 
demandad saul respundi ' pur co que vi que li poples s en parti 
e ne venis al jur establi e li philistien furent en magmas 
asemblé e pensai que il venissant sur mei si que jo n ousse 
fait ma oblatiun que me poust turner a destructiun pur co 
par bone entente en ceste guise par mei ai fait mun sacrefise " 
samuel respundi ' folement l as fait kar le cumandement deu 
as enfrait e si tu ne l ousses fait deu apareillast tun regne 
sur israel parmanablement mais li tuens regnes des ore ne 
munterad kar deus ad altre truvéd sulunc sun quer e cumandé 
li ad qu il seit ducs sur sun pople pur co que gardéd nen as 
sun cumandement " samuel par ki deus parlad out cumandé 
a saul qu il l atendist del sacrefise que faire devreit par 
set jurs si cume cuveneit al sacrement de rei mais saul 
issi nel fist e en co vers deu mesprist a tant samuel s en 
turnad e en gabaa benjamin s en alad e li altre en alerent 
od saul encuntre ces ki s guerriouent e vindrent de galgala en 
gabaa el munt benjamin e la gent saul furent asmé a sis 
cenz e esturent od lui en gabaa benjamin e li philistien se 
furent alogez en magmas li philistien apresterent treis cunreiz 
pur curre par la terre e li uns curut encuntre la veie 
effraim a la terre saul li altres par la veie de beteron li 
tierz s en turnad al chemin de la marche ki est vers le val de 
seboim e la terre sabaa encuntre le desert a cel ure nuls 
fevres forjanz ne pout estre truvez en la terre de israel e co 
ourent fait li philistien que li hebreu nen oussent espee ne 
lance en bataille e ces de israel veneient as philistiens pur 
aguiser e adrecier e le soc e le picois e la cuignee e la houe 
kar rebuchié furent lur hustilz de fer les uns e les altres 
jesque a l aguillun cume vint al jur que dut estre la bataille 
nuls nen out espee ne lance de ces ki furent od saul e 
od jonathan e li oz des philistiens se remuad de magmas 
a un jur avint que jonathas le fiz saul dist a un de 
ses esquiers ' vien si n irrum en l ost des philistiens " mais 
a sun pere n en sunad mot e sis peres fud a idunc en la plus 
luingtaine partie de gabaa e jut suz une malegranate ki 
esteit en un champ de gabaa e out od lui entur sis cenz cumpaignuns 
e achias le fiz achitob frere hicaboth le 
fiz phinees ki fiz fud hely prestres fud al jur e portad la 
saintefiee vesture devant deu e li poples ne sout mot que 
jonathas fud alez en l ost mais rochiers e derubes esteient 
merveillus puignanz e trenchanz par unt jonathas dut venir 
a l ost li uns rochiers fud apelez boses e li altres sene 
li uns rochiers muntout al north encuntre magmas e li altres 
al sud encuntre gabaa ' vien t en " fist jonathas a sun esquier 
' en l ost de ces genz ki n unt receu circumcision kar 
altresi legierement pout deu par poi cume par multz faire 
salvatiun " respunt li esquiers ' va e fai co que tei 
plarrad e jo partut te siwerai " fist jonathas ' a els irrum e pois 
que a els aparrum s il nus dient atendez jesque a vus vienium 
nus i aresterrum e a els n aprecerum s il nus dient 
a nus venez nus i irrum kar a mort sunt livrez e co nus 
iert a demustrance si deus faire nus volt sa grace " tant 
tost cume li philistien virent jonathan e sun esquier distrent 
entre sei ' or s en issent li hebreu es fosses u se furent tapi " 
e distrent a jonathan ' ore en vien a nus e un afaire te 
musteruns " lores dist jonathas a sun esquier ' baldement 
alum bien le sachiez que deus les ad a mort livrez " a tant 
la roche passerent en rampant e si tost cume jonathas 
vint entr els devant li chairent li alquant e sis esquiers les 
altres ocist e fierement les descunfist en la premiere descunfiture 
que fist jonathas e sis cumpainz l um i poust de 
freiz vint truver en tant de place cume dous boes poussent 
le jur arer e deus fist sun miracle en l ost de ocisiun 
par ces champs cume co virent ces de l ost ki devant furent 
partiz forment furent esbaiz kar tut li ost fud esturmiz les 
guaites saul s aperceurent ki esteient en gabaa benjamin e 
virent l ocisiun de cha les morz gesir e les vifs cha e la fuir 
si crierent e l aventure nuncierent li reis saul chalt pas enquist 
quel des suens fussant partiz e tost s aperceurent que 
jonathas e sis esquiers n i furent pur co saul cumandad a 
achias ki l arche portast avant kar l arche fud a idunc od 
els a co qu il al pruveire parlad meveillus tumult en l ost 
levad e crut la noise e li criz e de luinz l oirent mielz e mielz 
' lais a tant " fist saul a achias e leverent un cri saul e 
ces ki furent od lui e vindrent en l ost des philistiens e 
estevus chascuns se fud mellez a sun cunpaignun e forment 
grant fud l ocisiun e li hebreu ki le secunt jur devant e le 
tierz se furent de israel partiz e as philistiens se furent pris 
e ces ki de pour se furent muschiez quant virent que li 
philistien fuirent as lurs s acumpaignerent e fierement 
enchalchierent lur enemis e furent ja dis milie cumbatanz od saul 
e li enchalz durad desque battaven e cels de israel partut 
s alierent as lur e deu salvad suen pople a cel jur lores 
cunjurad saul le pople que tant n entendissent a mangier cume 
sei de lur enemis vengier e si lur dist ' maleit seit cil ki 
mangerad devant le vespre decique plenierement me 
seie vengé de mes enemis " tuit li poples le jur jeunad e 
de pain ne gustad vindrent li plusur en une lande u il truverent 
miel mais nul ne l tuchad fors sul jonathas ki partie 
en mangiad e el mangier la veue li amendad ki trublee li 
ert par la grant chalur par le junie e par l estur e ne sout 
pas ke sis peres out cumandé a juner le jur dunc dist 
li uns ' tis peres ad defendu que nuls ne manjue devant le 
vespre e ad maldit forment iceli ki mangerad " respundi jonathas 
' mis peres ad la terre trublee e la victorie desturbee 
veiz cum la veue m est amendee par cel poi de miel que jo 
ai mangiéd e cument se li poples se fust disné dun ne 
serreit de mielz aisiéd ses enemis a pursievre a ateindre e a 
descunfire " li fiz israel a cel jur chacierent e ocistrent les 
philistiens de magmas jesque a hilon lores fud li poples 
mult alassez e returnad a la preie prist berbiz boes e veals 
si en ocist a terre e manjad la char od le sanc vint la nuvele 
a saul que li poples out pechié kar od le sanc out la charn 
mangié cumandéd fud en que si alcuns volsist sacrefier 
e le sacrefise a suen ues tenir se li seintuaries fust present 
le sanc sur l autel espandist e la graisse a deu ofrist 
mais il quant de la descunfiture repairerent e a lur oes demenie 
sacrefise firent e l arche i fud present de la lei ne tindrent 
le cumandement kar le sanc sur l autel ne espandirent ne la 
graisse a deu ne offrirent pur co dit l escripture que 
li poples pechad kar la charn si que li sancs sur l autel ne 
vint manjad saul lur dist cum il le sout ' pechiéd avez mais 
ore ca une grant pierre turnez e par tut le pople alez si 
lur dites chascuns meint cha l almaille e le 
multun qu il volt tuer e sur ceste pierre 
l ociez e pois raisnablement en mangerez 
e encuntre deu ne pecherez " li poples fist cume saul le 
cumandad e saul un autel a deu edifiad e dunc a primes 
fist autel a nostre seigneur devant truvas que saul un altre 
autel levad e ci liz que co fud li primiers qu il edifiad a deu 
veirs est kar l autre fud encuntre deu 
saul reparlad as suens si lur dist ' ore nus aturnums 
e a nuit sur noz enemis sudeement nus embatuns e jesque al 
jur les pursiums que uns sul pied ne remaigne " respundi li 
poples " fai co que te plaist " fist li prestres ' pernez 
de deu cunseil " e saul enquist de nostre seignur s il deust pursievre 
mais les philistiens mais deu ne li respundi rien al jur 
dunc dist saul ' faites ci venir les princes e les maistres e 
saverums par ki cest pecchie est avenuz que de deu ne poum 
aveir nul respuns si veirement cume deu vit ki est salveur 
de israel si jonathas mun fiz l ait fait senz demurance en 
murrad " e nuls de cels ki i fud ceste parole ne cuntredist 
' traez vus en sus " fist saul a tut le pople ' une part e 
jo e jonathas mis fiz serrums de l altre part " cume l ourent 
fait issi saul fist sa ureisun a deu si dist ' sire sire deu 
de israel si tis plaisirs est fai demustrance purquei ne 
respundis jui a tun serf si la iniquite est en mei u en mun 
fiz ore le mustrez e si ele est el pople par vostre grace 
les seintefiez " e fud aparceud que li afaires turnad sur saul 
e jonathan e li poples en fud delivrés mistrent a tant sort 
entre saul e jonathan chai sur jonathan ' di mei " fist 
saul a jonathan ' qu as tu fait " respundi jonathas ' quant 
li poples ses enemis enchalchad e par vostre cumandement 
junad en une lande miel truvai e un poi en manjai e pur cest 
mesfait or en murrai " respundi saul ' icel mal vienge sur 
mei ki venir deit sur tei si tu n en muerz dan jonathas " 
fist li poples a saul ' cument si murrad jonathas ki ad 
fait iceste grant salu en israel par deu nostre seignur neis 
un peil del chief ne li iert par mal tuchié kar il ad ui sulunc 
deu ovré " e deliverad li poples jonathan en ceste baillie de 
mort e saul returnad e les philistiens n enchalchad 
saul fud enracinez e afermez el regne de israel cumbati 
s envers ses enemis ki de tutes parz li esteient cuntre 
moab e les fiz amon e encuntre edom e les reis de saba e 
les philistiens e quel part qu il se turnout ses adversaries surmuntout 
descunfist amalech a un ost qu il assemblad e sa 
gent de ses enemis delivrad fiz e filles out plusurs saul 
les fiz furent apeléd jonathas e jesui e melchisua la einznee 
de ses filles merob la puisnee micol e sa femme achinoe ki ert 
fille achamaas e li maistre cunestables de sa chevalerie 
abner ki fud fiz ner l uncle saul e cis le fiz abiel fud 
pere saul e ner fud pere abner tuz les jurs saul 
fud la bataille fort e fier entre les philistiens e saul kar il 
eslist partut les bons champiuns e la forte bachelerie si s fist 
de sa privee maignee 
samuel li prophetes vint a saul de part deu si li dist 
' deu m a enveiéd jesque a tei que jo t enuignsisse rei sur sun 
pople de israel pur co oi e entent sa parole co dit li sires 
anumbréd ai les mals que amalech fist a israel cume il le 
desturbad el veage quant il en vint de egypte pur co en 
va e oci e destrui amalech e quanque a lui apent guarde 
que n aies merci ne cuveitise de chose nule que il ait mais 
oci e tue humes femmes vielz e jufnes boes berbiz chameilz 
adnes e quanque i truveras " saul receut cest cumandement 
deu sa gent asemblad cume furent asemblé sa gent anumbrad 
e dous cenz milie de gelde i truvad e dis milie del 
lignage juda cume vint a une cited amalech sur une ewe pur 
aguait des suens enbuschad truvad cinee ki cusins fud 
moysi e bonement li dist ' va t en d ici mar i aresterras e 
si nel fais od amalech tost i murras tu feis merci as 
fiz d israel quant il en vindrent de egypte e ore en averas 
merite " cinee de amalech s en turnad e saul amalech descunfist 
e sa gent tute ocist e le rei meime prist retint le 
rei agag en sa prisun e que par co plus parust sa victorie e sa 
glorie d almaille e de co que bel fud e bon a sei e a l oes le 
pople guardad que fud vil e malveis ocist e delazerad apres 
ceste victorie deu parlad a samuel si li dist ' ore m en 
repent que fait ai saul rei sur israel kar il m ad guerpi e 
ma parole nen ad acumpli " deus ne se puet repentir de 
chose qu il faced kar sa volente est tuz jurs unie e od meimes 
la volente qu il salved cestui si damne il celui ses ovres 
se poent changer sulunc sa volente mais tuz dis est unie e 
estable la volente pur co quant tu orras que la scripture dist 
que deu se repent issi l entent que de sa ovre volt faire 
remuement samuel en fud mult dolenz de ceste parole que deus 
li out dit e tute la nuit criad merci le matin en alad vers le 
rei e oid la nuvele que li reis fud venuz en carmel e qu il 
out fait voldre un arche que fust signe e demustrance de sa 
victorie e de sa glorie e qu il s en fud turnez e galgala 
samuel vint a saul e estevus saul offri sacrefise a deu del 
mielz e del plus bel de la preie que il out menéd de amalech 
e cume il vit samuel erranment li dist ' beneit seies tu de 
nostre seignur deu kar jo ai acumpli sun cumandement " respundi 
samuel ' e dunt vienent ces berbiz e l almaille 
dunt jo oi la noise " repundi saul ' menéd les unt de amalech 
le mielz e le plus bel qu il i truverent a l oes nostre seignur 
guarderent le el ocistrent e desbareterent " respundi samuel 
' or m entent si te musterrai ico que deu anuit me revelad 
quant tu fus humbles e petiz deus te fist chief sur tut sun 
pople de israel deus te enuingst a rei sur sun pople de 
israel enveiad tei sur amalech si te dist va oci les pecheurs 
de amalech e quanque i ad destrui purquei n as oi la voiz 
deu e sun cumandement mais menee e retenue 
as la preie e co que te plout e fait as icest pecchie encuntre 
nostre seignur " saul respundi par podnee ' le cumandement deu 
jo l oi si l ai furni la veie alai u deu m enveiad 
amalech ocis e le rei pris si l enmenai li poples de la preie 
retint berbiz e almaille e del plus bel e des mielz pur sacrefier 
e offrir a nostre seignur en galgala " respundi samuel 
' cument quides tu que a deu plus plaised oblatiun e sacrefise 
que l um seit obeissant a sun plaisir e a sun cumandement 
nu fait pas mielz valt obedience que sacrefise e mielz valt 
a deu obeir que le sieu del multun offrir kar le cuntrester 
a deu est cume li pecchiez d enchantement ki est par diable 
e co que l um nel volt sievre si cume li pecchiez de ydle aurer 
e pur co que tu as degeté le cumandement nostre seignur 
il ad tei degeté que tu ne seies rei " respundi saul ' pecchiéd 
ai en co que n ai tenu le cumandement deu e tes paroles 
pur co que jo cremi e obei al pople mais ore te pri porte 
od mei mun pecchie e returne od mei que jo aure nostre 
seignur " respundi samuel ' od tei ne returnerai pas kar 
tu as la parole deu degeté e il ad tei degetéd que tu ne 
seies rei sur israel " a tant s en turnad samuel e saul le 
retint par le mantel si que il le desirad respundi 
samuel ' trenchiéd ad deus ui le regne de israel e severéd 
de tei e dunéd l ad a un tun prusme ki mielz valt de tei 
e cil ki fait la victorie en israel ne te esparnirad ne par 
repentance flechiz ne serrad " respundi saul ' pecchié ai mais 
ore me fai hunur devant les antifs humes de mun pople e 
devant israel e returne od mei que jo aure deu " a la 
parestrusse samuel od saul en alad e saul deu nostre seignur 
aurad samuel cumandad que l um li menast agag le 
rei de amalech e l um le menad devant samuel tut gras 
e rodne mais de pour tremblout e dist ' est se si aprestee 
amere mort " respundi samuel ' si cume tu as fait mainte 
mere sen fiz si iert ta mere senz fiz " e detrenchad le erranment 
en pieces devant nostre seignur en galgala samuel 
d iloc s en turnad en ramatha e saul en sa maisun en gabaa 
e samuel ne vit puis saul jesqu a sa maisun il le plaigneit 
e plurout pur co que deus se repentid que fait l aveit rei sur 
israel 
deus reparlad a samuel si li dist ' purquei plures e 
plains saul puisque jo l ai degeté qu il ne regne sur israel 
mais emple un corn de ulie e vien si te enveierai a ysai de 
bethleem kar jo ai purveu entre ses fiz un ki reis iert " 
respundi samuel ' cument i irrai saul l orrad dire si m ocirad " 
nostre sires respundi ' un veel od tei prendras e que pur 
sacrefise faire i viens lur dirras e ysai al sacrefise apeleras 
e jo te musterai que tu fras e quel que jo te musterai a rei 
enuinderas " samuel fist le cumandement deu vint en bethleem 
esmerveillerent sei cil de bethleem vindrent encuntre 
lui si li distrent ' viens ru ci en amur e en pais " respundi 
samuel ' ol pur sacrefier a nostre seignur i sui venuz 
de plus bels dras vus aturnez e od mei venez al sacrefise " 
seintefiad ysai e sis fiz kar il les fist estre en abstinence 
encuntre le sacrefise si s sumunst a cunvivie cume vindrent 
devant samuel e samuel vit eliab le fiz ysai dist a nostre 
seignur ' est ici devant vus vostre reis " respundi nostre 
sire ' n esguarder pas a sa chiere ne a sun corsage je l ai 
degeté kar ne jug pas sulunc l avis as genz huem veit co 
que defors pert mais deu veit le quer " ysai menad devant 
samuel aminadab respundi samuel ' ne cestui n ad pas deu eslit 
" dunc fist avant venir samma respundi samuel ' ne cestui 
n ad pas deu eslit " dunc menad ysai ses set fiz devant 
samuel e il redist ' nul de ces n ad deu eslit dun nen 
as tu plus fiz " respundi ysai ' ol un petit ki guarded 
noz berbiz " fist samuel ' fai le venir kar nus ne mangeruns 
si que il seit venuz " mandez fud e vint e fud alques russet 
e de bel semblant e de bele chiere dist nostre seignur a 
samuel ' lieve si l enuign cist est mis esliz " e 
samuel prist le corn od l uelie si l enuinst devant ses freres e li 
seinz esperiz li fud dunez des cel jur en avant e li speriz 
nostre seignur s en parti de saul e li mals esperiz le travaillad 
par nostre seignur firent li servant saul a lur seignur 
' li mals esperiz nostre seignur te travaille s il te plaist 
cumande e nus querrums alcun ki harper sache que quant li 
mals esperiz deu t envairad chanted e harped e de plus 
legierement sufferas la peine " 
entendez que li malignes esperiz 
est apelez ici li esperiz deu pur co que il le felun rei 
traveillout cume serjant par la dreituriere volentet deu respundi saul 
a ses serjanz ' alcun ki bien seit chantant purveez e 
devant mei le menez " fist un des servanz ' ches ysai de 
bethleem vi un des fiz ki bien set chanter forz est e 
bateillerus e cuintes de parole e bels e deu est od lui " 
pur co saul enveiad ses messages a ysai e mandad qu il li enveiast 
sun fiz ki gardout ses berbiz e ysai sun fiz li enveiad e un 
present aturnad de pain e de vin e de ses cheverels a sun fiz 
david li chargad e david al rei le presentad cume li 
reis vit david mult l enamad e a sun demenie servise l aturnad 
a ysai message tramist e mandad que devant lui poust david 
ester e en sun servise demurer li malignes esperiz le 
rei saul plusurs feiz asaillid e traveillout e david dunc devant 
le rei harpout e par tant li mals asuajout kar li diables s en 
turnout 
li philistien s asemblerent pur bataille encuntre ces de 
israel alogierent sei entre sochot e azecha ki est en la cuntree 
de domin saul e li suen s asemblerent e vindrent el val de 
terebinte e ordenerent lur eschieles pur bataille faire encuntre 
cels de philistiim li philistien esturent sur le munt de cha 
e ces de israel esturent sur le munt de la e entre dous fud 
li vals 
uns champiuns merveillus eissi de l ost as philistiens 
si l out engendréd un geant de une femme ki fud de geth 
e fud apelez li champiuns goliath e fud de la cyte de geth 
sis alnes mesurees par le cute en avant e plain dur out de 
halt le halme out lacié e vestud le halberc od les chalces 
de fer e l escu de araim al col ki li cuverit les espaldes li 
halbercs pesad cinc milie sicles e le fer de sa lance sis 
cenz e la hanste fud grosse e ahugé cume le suble as teissurs 
e vint si en la place e sis esquiers alad devant vint e escriad 
vers cels de israel si lur dist ' purquei estes ci venud 
e a bataille apareilléd jo sui philistien e vus estes de la 
gent saul eslisez un de vus e vienge encuntre mei en bataille 
sul a sul s il me put cunquerre e rendre recreant nus 
philistiens vus serrums des ore servant e si jo l puis cunquerre 
e ocire vus seiez a nus serfs e obeissanz " encore dist plus 
danz goliath ' co sui jo ki ai ui ramponéd e attarié l ost de 
israel querez querez alcun de vus ki encuntre mei entre en 
champ " ces paroles oid saul e tuz ces de israel pour en 
ourent grant e mult furent esbai 
uns pruduems mest en bethleem ysai out num peres 
fud david de qui devant partie est tuchié e out uit fiz mais 
entre ces uit uns sis nies nathan par num fud anumbrez fiz 
semmaa pur co que ysai si cume sun fiz l amad e cist ysai 
al tens saul fud de grant eage e ses treis einznez fiz 
furent alez od le rei en l ost e de ces li einznez out 
nun eliab li secundz aminadab e li tierz semmaa david 
esteit li mendres e returnad de saul a maisun en bethleem 
pur les berbiz guarder quant ses freres durent en l ost aler 
goliath par quarante jurs le matin e le vespre a l ost de israel 
vint e returnad e l ost forment atariad a un jur ysai apelad 
david sun fiz si li dist ' receif ci treis muis de flur a l oes 
tes freres e cest pain e va delivrement en l ost e ces furmages 
presenteras al cunestable e enquer cument tes freres le 
facent e od quels il seient en cumpaignie en l ost " david le 
fulc qu il out en guarde a altre cumandad e si cume sis peres 
l out cumandé a l ost s en alad saul lores e li fiz israel el 
val de terebinte tindrent les esturs encuntre ces de philistiim 
e david vint a magala en l ost ki aprestez se fud a bataille 
e ja fud la noise levé e li criz kar israel out ordené ses 
eschieles de une part e li philistien de altre part cume co 
oid david la u li herneis fud laissad co qu il portad curut 
a la bataille e se bien esteust a ses freres demandad si cume 
david nuveles demandad estevus goliat ki en vint de l ost as 
philistiens e si cum einz l out fait devant david parlad mais ces 
de israel tant tost cum il le virent de pour s enfuirent 
fist un de ces de israel a david ' as tu veu cest merveillus 
champiun ki ci vient il vient pur nus attarier e escharnir 
e a celui ki ocire le purrad li reis sa fille od grant richeise 
durrad e la meisun sun pere de treud quite clamerad " dist 
david a ces ki esturent od lui ' que durreit l um a 
celui ki cest philistien ocireit e la repruce de israel en ostereit 
ki est cest ord paltunier ki fait tels repruces a la gent deu " 
e li poples recuntad que li reis co e co durreit a celui ki 
l ocireit cume co oid li einznez frere david heliab que il 
od le pople si parlad forment a david se curucad si li dist 
' purquei es ici venuz e purquei as guerpi ces poi de 
uweilles al desert bien cunuis l orguil e la felenie de tun 
quer kar pur veer la bataille i venis " respundi david ' que 
ai fait n i ad parole dunt te estuce curecher ne mei si 
encreper " turnad s en d iloc david e parlad si cume il out devant 
parléd e l um li respundi e dist que li reis a celui 
freit ki a golie se cumbatereit tant parlad david ke la 
parole vint devant le rei fud mandez e vint devant le rei 
si li dist ' ne s esmait nuls pur cest campiun jo ki sui tis 
serfs m i cumbaterai e od l aie deu chalt pas le materai e le pople 
deu par la mort del felun vengerai " respundi saul 
' ne te poz pas a lui cupler kar tu es vadlez e il est un 
merveillus bers de sa bachelerie a bataille ausez " respundi david 
' pasturel ai esté del fulc mun pere quant liun u urs al fulc 
veneit e ma beste perneit erranment le pursewi e la preie 
toli par la joue les pris e retinc e ocis e cist philistiens 
iert cume uns de ces e ore baldement encuntre lui irrai e 
le repruce de israel en osterai nostre sires ki del liun e de 
l urs me delivrad del fort philistien mult bien me guarrad 
respundi saul ' va e deu seit od tei " e saul de ses demenies 
vestemenz fist david revestir le helme lascier e le 
halberc vestir cume il out la spee ceinte alad e asaiad s il 
se poust cumbatre si armez kar ne fud pas a tels armes 
acustumez aparceut se david qu il ne pout a ahaise les armes 
porter si s ostad prist sun bastun al puin e sa funde e eslist 
cinc beles pierres de la rivere si s mist en sun vaissel u il 
soleit ses berbiz mulger e entrad en champ encuntre le philistien 
goliath vint vers david petit pas e bien l aprucad 
e sis esquiers devant lui alad e cume il de pres vit david 
en sun quer le despist e fud li juvencels rursez mais mult 
esteit de bel semblant dist li philistiens a david 
' cument sui jo chiens encuntre ki deiz si od bastun venir " 
maldist david de tuz ses deus si li dist ' vien vien plus 
pres de mei e jo durrai tun cors a devorer a bestes e a oisels " 
respundi david ' tu vienz encuntre mei od espee a lance e 
a escu e jo vienc encuntre tei al num deu ki sires est de 
l ost de israel ki tu as escharni e gabé e deus te rendrad 
en mes mains si t ocirai e le chief te colperai e la charuigne 
de ces de vostre ost a oisels e as bestes durrai que tute terre 
sache que li sires est deu de israel e veient ces 
ki i sunt asemblé que par espee ne par lance ne fait deus 
salvete sue est la bataille e a noz mains vus liverad " cume 
golias vers 
david aprucad david curut encuntre e si se hastad une 
pierre de la u il l out reposté sachad mist la en la funde e 
entur la turnad jetad la pierre adreit mes l asenad 
hurtad al frunt e jesqu al cervel esfundrad del colp chancelad 
li gluz e vers terre s abaissad david salt a l espee 
golie neint ne targad de s espee meime le chief li colpad 
cume co virent li philistien que morz fud lur campiun turnerent 
a fuie e ces de israel e de juda leverent un cri e 
fierement enchalcerent les philistiens jesque al val e jesque as 
portes de accaron ocistrent al jur trente milie des philistiens 
e altretant en furent nafrez si que seisante milie des philistiens 
en furent que morz que blesciez li fiz israel returnerent 
de l enchalz e vindrent la u li philistien se furent 
devant alogié d ico k il i truverent co que lur plout pristrent 
e enporterent a l ure que saul vit david en champ encuntre 
goliath cumbatant enquist de abner ki cunestable fud de la 
chevalerie saul ki e de quel lignage il fust abner respundi 
' si veirement cume tu vifs jo ne l sai " saul e abner ne 
cunurent david pur co que la barbe lui fud mult encrue puis que 
d els fud parti pur co cumandad li reis que l um enqueist 
ki fust sis peres e ki il fust puis que david out ocis 
goliath e returnad abner honureement le receut e devant le 
rei le menad e david le chief goliath entre ses mains portad 
dist saul a david ' de quel lignage es tu sire bacheler 
respundi david ' fiz sui ysai de bethleem ki est tis huem " 
cume david a saul out parléd jonathas le fiz saul 
cume sun quer le cumenchad a amer e saul le jur le retint 
qu il ne pout a sun pere returner jonathas e david 
firent aliance entre sei e jonathas si cume sun quer le amad 
de ses guarnemenz se desvesti e desafublad e a david trestut 
dunad sa spee sun arch neis sun baldret li baillad 
david remest od le rei ki un cunestable le fist sur sa 
chevalerie e partut u il vint cuintement se cuntint e plut 
sun estre a tut le pople maimement a la maignee saul 
cume david repairad apres la bele victorie que deu li dunad 
e a jerusalem le chief goliath portad les femmes e les meschines 
vindrent encuntre le rei saul od tympans od frestels 
charolantes e juantes e chantantes que saul out ocis mil e 
david dis milie cume li reis oid cest chant mult li desplout 
e mult s en curechat e dist ' a david aturnent la victorie 
de dis milie e a mei de mil que li falt ore fors sul 
le regne " pur co saul des cel jur en avant ne pout david 
de bon oil veer tost apres li mals esperiz envaid saul e 
saul se cuntint e parlad cum huem forsenez e david harpout 
devant le rei si cum il fud acustumez mais saul tint une 
lance al puin guardad vers david e erranment la lanchad e 
bien entesad que parmi le cors le ferist jesqu en la parei 
cume co vit david une part se tresturnad li reis saul cremeit 
david pur co qu il sout que deu fud od lui e de lui s en 
fud parti remuad le desur sei e fist le cunestable de mil 
serjanz e il en tutes ses ovres sagement se cuntint kar 
deu fud od lui saul s aperceut que pruz fud david e 
vaillanz e de plus l eschiwid mais tuz ces de israel l ourent 
chier e il cume prince e cunestable en bataille devant els alad 
e repairad 
saul a ses privez parlad e a david mandad que sa einznee 
fille merob par num li durreit pur co que la guerre vers les 
enemis deu meintenist e a sun poeir les descunfesist bel 
pramist e bel parlad mais felenessement le purpensad que par 
ceo david a mort s abandunast e sa mort vers le rei nuls 
n aturnast david respundi ' ki sui jo e de quel afaire e de 
quel lignage que jo seie gendre le rei " avint issi que quant 
merob la fille saul dut estre dunee a david que dunee fud 
a adriel de melote mais david amad l altre fille saul ki 
fud apelee micol e la nuvele vint a saul e mult li plout 
e si dist ' ju li durrai pur co que ele li seit a eschandele e 
a mal e que li philistien le metent a mort " puis parlad a 
david si li dist ' pour dous choses serras mis gendres l une 
pur co que oceis le geant l altre si tu poz mes enemis les 
allopheles encuntrer descunfire e desbareter e a mei cent de 
lur chiefs porter " saul cumandad a ses privez que parlassent 
a david si li deissant ces paroles ' tu e tis servises 
plaist al rei e tuit li suen te aiment e li reis te volt 
honurer e sa fille duner e tu volentiers la receif e seies gendre 
le rei " cil parlerent tut issi a david e il lur respundi ' n 
est mie petite chose estre gendre le rei e jo ki sui pur estre 
sis gendres povres huem sui e de fieble afaire " li 
message mestrerent a saul le respuns david e saul lur dist 
' redites encore co a david li reis n ad que faire ne el ne 
quert endreit vus mais tant que de ses enemis le vengiez e 
de lur chiefs cent li presentez " si parlad mais il quist el 
que david poust a mort livrer cume ceste parole fud mustree 
a david bonement la receut e graantad tost apres vint a 
accharon e a un asalt que il fist dous cenz des philistiens 
ocist fist od sei les chiefs porter e al rei dous cenz pur 
cent anumbrer pur aver sa fille a tant dunad saul sa fille micol 
a david e bien s aperceut que deus fud od david micol 
sun marid forment amad e saul de tant plus le dutad 
e apres tuz jurs haid quant li prince des philistiens vindrent 
encuntre ces de israel co fud david ki as esturs plus vertuusement 
se cuntint e plus pruusement que tuit li altre e sun num 
e sun pris crut de grant maniere 
saul parlad a jonathas sun fiz e a sa gent descuverid 
sa volente cumandad que il oceissent david mais jonathas 
tendrement l amad e cest afaire li mustrad e sun cunseil li 
dunad que al demain u que fust se tapesist e desur le rei ne 
se enbatist ' e jo " fist jonathas ' vendrai al rei la u il serrad 
e de tei parlerai e co que jo orrai tut te musterai " tut issi 
jonathas al rei de david parlad si li dist " ne pecchier pas 
bel sire en tun serf david kar vers tei il n ad mesfait mais 
bones sunt ses ovres e a tei honurables e prophitables 
e menbre tei cume il se mist en peril quant od le geant se 
cumbatid e par le dun deu venquid e deu fist merveilluse 
salud par lui en israel tu l veis e grant joie en ous 
e purquei dunc pecheras e le sanc de l innocent espanderas 
ki deservid ne l ad " cume jonathas out issi al rei parléd 
par ces paroles l out tut apaié si que li reis jurad ' si veirement 
cume deu vit david n i murrad " lores mandad jonathas david 
e tut li mustrad e devant le rei le mandad e fud a 
curt si cume il out estéd devant 
une bataille surst vers ces de israel e david vint en 
champ encuntre les philistiens si s descunfist e a glaive en ocist 
e en fuie les mist a une feiz li malignes esperiz acuillid e 
traveillad saul e il seeit en sa sale e teneit une lance al puin 
e david harpout devant saul ki vers lui se turnad e ferir le 
volt parmi le cors de la lance e a la parei afermer e david 
s enfuid e deu la nuit le guarid mais saul enveiad ses humes 
la nuit a la maisun david qu il le guardassent e retenissent e le 
matin oceissent mais micol sa muiller s aperceut si li 
dist e pur li salver a une fenestre fors le mist e il s en turnad 
e al mielz que il pout se salvad e micol prist une 
imagene e mist la al lit david e une pel de chievre al chief 
e de dras bien la cuvrid cume co fust david saul i enveiad 
ses serjanz e cumandad qu il fust pris e l um li mandad qu il 
ert malade derechief ses messages i tramist si lur dist ' el 
lit le me portez e tost le m ociez " li message vindrent 
al lit 
l imagene truverent e la pel de chievre al chief cume 
co sout li reis enquist de sa fille purquei ele eust cunsentu 
que david s en fud fuid respundi micol ' par pour le fis 
pur co qu il me dist lais m aler u jo t ocirai " david vint 
a samuel en ramatha mustrad li tut co que saul li out fait 
e alerent s en andui e surjurnerent en naioth la nuvele vint 
a saul que david fud en naioth ki est en ramatha e saul 
i enveiad ses humes pur prendre david e quant il i vindrent 
e virent la cumpaignie des prophetes ki prophetizerent e samuel 
ester sur els li sainz esperiz descendist en ces messages e od 
les prophetes cumencerent a prophetizer cume co sout 
saul altres messages i enveiad e deus a ces meimes la grace 
dunad deechief les tierz messages i enveiad e deus a els 
la grace de prophetizer dunad cume co sout saul durement 
se curuchad e il meimes vers ramatha alad e vint jesque a 
la grant cisterne ki est en socco e demandad u fussent samuel 
e david l um li dist qu il furent en naioth en ramatha 
e saul i alad e li seinz esperiz descendi sur li e il alad e 
prophetizad d ici qu il vint en naioth en ramatha ses dras 
il les ostad e od les altres prophetizad devant samuel e tut le 
jur e la nuit chantad esnuez e despuillez de sa vesture real 
de co levad une parole que l um solt dire par respit est saul 
entre les prophetes e l um le put la aseer la l um veit 
que li fols cume sages entres sages s embat e ki faire n el 
set pur enseigner se met avant ne t esmerveiller pas de 
co qu il dit ici que saul prophetizad devant samuel pur co 
que la scripture dist devant que samuel ne vit saul desque 
sa mort pois que samuel s en turnad de lui pur sun pecchiet 
si fait a entendre l un dit e l altre ' samuel ne l 
vit jesque sa mort nun si cume dunc le vit revestud des guarnemenz 
reals 
e la u l escripture dit que devant samuel prophetizad il se 
out desafubléd e la real vesture out degetéd k altre part 
merveille semble que li message saul e saul meisme ki vindrent 
pur david prendre e ocire iloc receurent sa grace de prophecie 
mais deu est si merciables que sa grace abanduned 
tuz jurs as bons e par fiedes as mals e d els fait alcune 
feiz sun frestel pur sa volentet mustrer 
david s enfuid de naioth ki est en ramatha e vint e 
parlad a jonathan le fiz saul si li dist ' que ai fait e quel 
est la iniquite e la mesprisiun que fait ai vers le rei qu il 
m enchalce e pursieut e volt ocire " respundi jonathas ' n 
iert pas issi mal n i avras kar mis peres ne frad ne poi ne grant 
s il ne m ait mustré devant cument dunc cest sul afaire me 
celereit e si grant chose ne me mustereit n iert pas issi 
mal n i*avras " e bien li pramist e afermad e par serement 
l estrussad respundi david ' tis peres set que truvéd ai 
grace vers tei penserad encuntre que tu ne l saches que pesance 
e marrement nen aies mais si veirement cume deu vit e tu 
sul une parei fud entre mei e la mort quant tis peres fist 
aguaiter mun ostel pur mei ocire " respundi jonathas 
' tut co que te plaist frai " respundi david ' demain iert la 
feste des kalendes jo si soil seer delet le rei al mangier 
cume sun gendre sueffre pur co que jo me tapisse as champs 
jesqu al vespre del tierz jur si li reis me demande di 
que jo pris cunge a tei d aler en bethleem hastivement pur 
uns festivals sacrefises que mi parent i funt si li reis ne l 
tient a mal dunc n i ad si bien nun mais s il se curuce tut 
est estrussee sa malice vers mei de ma mort pur co merci 
fai a mei tun serf kar l aliance deu est entre mei e tei e 
si en mei est iniquite e felenie ici m oci e ne me meine 
pas devant le rei " respundi jonathas ' ne place deu que jo ceo face 
ne puet estre que si jo me aperceif que estrusseement 
mal te voilled mis peres que jo ne l te mustre " fist david 
' ki me musterad le respuns que li reis te frad " respundi 
jonathas ' alum ent es champs " cume i furent venuz fist 
jonathas a david ' si veirement cume deu vit ki est deu de 
israel si jo pois enquerre la volentet mun perre demain u 
puis demain e rien de bien i ait vers tei hastivement le te 
manderai e s il parmaint en sa malice vers tei si jo ne l te 
faz saveir icel mal vienge sur mei que il pensed a tei e en 
pais te larrai aler e deu seit od tei si cume il fud ja od mun 
pere si jo vif merci me fras e si jo muir des meins 
merci avras parmanablement e si jo ne faz co que te pramet 
quant nostre sire esracerad tuz tes enemis de la terre esraced 
e osted jonathan de sa maisun e deu enquierge de tuz les 
enemis david purquei l unt traveilléd e venjance en prenge " 
dunc firent lur aliance jonathas e david e si cume 
jonathas l out dit quant lius en fud deu enquist e venjance 
en fist de ces ki aliance de pais e d amur n ourent fait od 
david quant certeinement virent que deu fud od lui jonathas 
forment jurad a david que parfitement l amad kar il 
l amad si cume sun quer e si li dist ' demain iert feste des 
kalendes tu i serras demandez e enqueste iert faite de tun 
siege jesque puis demain pur co t en va delivrement e vendras 
la u tu te musceras al jur uverable e serras apres la pierre que 
l um apele ezel e jo vendrai e treis saetes i trarrai si cume 
en deduit m ausasse a traire a alcun merc cumanderai a un 
garcun qu il me port les saiettes si jo li di de ca sunt les 
saiettes pren les seurement vien a mei kar pais i 
averas e nul mal n i encuntreras si veirement cume nostre sire 
deu vit si jo di al garcun les saiettes sunt de la tei 
va en la pais deu kar grace n i purras truver vers nostre 
seignur le rei e de la parole que parléd avum deu seit entre 
mei e tei parmanablement " david se muscad as champs e 
vindrent les kalendes e li reis s asist al mangier cume li 
reis se fud asis en une chaere sulunc sa custume ki esteit pres 
de la parei jonathas se traist en sus e abner s asist delet le 
rei d altre part e li lius david fud vuidz mais saul ne parlad 
mot a cel jur kar il pensout que co fust avenud par aventure 
que david ne fust aturnez ne aprestez de venir a curt l endemain 
apres les kalendes derechief fud li lius david 
vuidz al mangier fist li reis a jonathan sun fiz ' purquei ne 
vint le fiz ysai ne ui ne ier al mangier " respundi jonathas 
' il me requist ententivement ke li leust aler en bethleem si 
me dist l um fait un festival sacrefise en la cite e uns de 
mes freres m ad mandéd pur co grace vers tei ai 
truvéd suffre que jo i alge e veie mes freres " lores se 
curuchad li reis forment vers jonathan si li dist ' fiz a malveise 
avuiltre quides tu que ne sace que aimes le fiz ysai 
a ta cunfusiun e a la cunfusiun de ta hunie mere tuz les 
jurs que le fiz ysai viverad sur terre nen iert estable ne tu 
ne tun regne pur co pur li enveie e avant le maine kar 
murir l en estuet " respundi jonathas ' e purquei i murrad 
que ad fait " e saul saillid a une lance pur ferir jonathan 
a tant entendid jonathas que sis peres out estrusséd que david 
ocireit pur co de la table a grant ire levad e al jur de pain 
ne gustad kar mult fud marriz e pur david e pur co que sis 
peres l out si laidith par parole le matin jonathas vint as 
champs si cume encuvenanciéd out a david e uns petiz garcunchels 
od li si li dist ' va si m aporte les saetes que jo 
ci trarrai " cume li garz fud esmeuz jonathas traist un altre 
par ultre le garchun li garz vint la u fud la saiete que 
jonathas out traité e jonathas criad apres lui si dist ' la 
est la saiete e avant de la tei " derechief criad jonathas apres 
le vadlet ' vien hastivement mar i aresteras " e li garz cuillid 
les saietes aportad les a sun seignur mais ne sout que 
co dut sul david e jonathas le sourent e jonathas liverad 
ses armes al vadlet si li dist ' va porte co en la cited " 
cume li garz fud partiz david levad de un lieu ki fud al sud 
e ignelepas chaid a terre e aurad treis feiz entrebaiserent 
sei david e jonathas e plurerent mais david plurad plus fist 
jonathas a david ' va en la pais deu e quanque nus purparléd 
avum e juréd el num nostre seignur seit estable e 
nostre sire seit entre mei e tei e entre mun lignage e le tuen 
parmanablement " david s en alad e jonathas en la cited turnad 
david vint en nobe a achimelech le pruveire mais achimelech 
s esmerveillad de co que david vint si sultifs si li dist 
' purquei viens suls e nuls ne vient od tei " respundi 
david ' li reis me cumandad un afaire e si me dist que nuls ne seust 
purquei il m ad enveiéd e quel cumandement m ad dunéd pur co 
ai dit as miens que cil alast la e cil la mais si tu 
as rien a main dune le mei siveals cinc pains u ceo que tu 
truveras " respundi li pretres ' jo n*ai pain que lais huem 
deive user mais pain ai ki est seintefiéd a deu sunt se 
nettement guardé tes vadlez e meimement de hant de femme " respundi 
david ' si de aprecement a femme demandes saces que 
des ier e de avant ier nus eimes guardez quant nus en partimes 
del rei e furent li vadlet de co tut net mais ceste veie " 
fist david ' n est pas del tut nette que le pain seintefiéd 
encuntre lei manjuns mais ui serrad seintefiéd en nus kar pur 
estreit busuin e pur pour de mort le faimes " lores li 
dunad li prestres le pain seintefiéd kar n i out altre fors 
ces sulement ki la semaine devant del tabernacle furent remuez 
quant les chalzuns e les tendres i furent posez des serjanz 
saul fud al jur al tabernacle e out num doech de ydumee e 
fud li plus poissanz des pasturs saul dist david a achimelech 
' as tu si prestement u espee u lance kar jo n ai 
pas ci mes armes pur co que tant me hastad li reis " respundi 
li prestres ' veez ci la spee golias le philistien que tu 
oceis al val de terebinte e est envolupee en un palie apres 
le seintefiéd vestement de chaenz si tu l vuls si l pren kar 
ci n ad altre " respundi david ' n est altre ki l 
resemble ne ki l vaille dune le mei si l enporterai " 
david s en parti d iloc e fuid al jur le rei saul e vint a 
achis le rei de geth cume li hume le rei achis virent 
david distrent entre sei ' dun n est co david li reis de la 
terre de israel dun ne chantad l um a loenge cestui as 
charoles saul ocist mil e david dis milie " david s 
aperceut de ces paroles e grant pour en out del rei de geth 
e muad erranment sa chiere e chancelout entre lur mains e 
hurtout as usseries des portes e la salive li curut aval la barbe 
dist li reis achis a ses humes ' avez veud cest hume forsenet 
purquei l avez cha menéd faillent nus dunc humes forsenez 
e pur co l avez menéd qu il se desved devant mei laissez 
le tost aler mar vendrad mais devant mei " 
david s en turnad d iloc e fuid s en al fosse de odollam 
cume ceo sourent ses freres e tute la maignee sun pere vindrent 
jesque a lui e tuz ces ki furent en anguisse e ces ki 
furent traveillez pur dette qu il durent e ki furent en 
amertume de lur curage s asemblerent od david e firent le lur 
prince e quatre cenz humes furent od lui d iloc s en turnad 
en masphat ki est en moab e requist le rei de moab que sis 
peres e sa mere fussent entur de lui desciqu il soust que deus 
li freit ki l out fait enuingdré a rei sur israel laissad 
od le rei de moab sun pere e sa mere e esturent entur lui 
tant cume david fud esguardés 
gad li prophete vint a david si li dist ' n estez mais 
en ces guardes mais va en la terre juda " david s en turnad 
e vint en la lande areth la nuvele vint a saul que david 
se fud aparud e li suen une feiz cume saul mest en gabaa 
vint en un bois ki est en rama tint une hanste en sa main 
e tuit li suen esturent entur lui e il lur dist ' oiez mei 
vus ki estes fiz gemini durrad li fiz ysai a vus tuz champs 
e vignes e frad vus tuz cunestables de mil chevaliers e de 
cent pur co que vus avez fait cunjureisun encuntre mei e nuls 
n est ki rien me vuille acuinter meimement quant mis fiz ad 
fait aliance od le fiz ysai nuls n est ki duille pur mei ne 
ki nuvele me ported de lui pur co que mis fiz ad eslevéd mun 
serf encuntre mei ki par mal m aguaite jesque cest jur " respundi 
doech de ydumee ki dunc fud devant le rei e esteit 
maistre serjant le rei ' jo vi le fiz ysai en nobe ches achimelechh 
le pruveire le fiz achitob e prist cunseil de 
nostre seignur pur lui e viande li dunad e la spee goliath " 
lores mandad li reis achimelech le pruveire le fiz 
achitob e tuz ces ki del lignage sun pere furent pruveires en 
nobe e tuz vindrent devant le rei li reis parlad vers achimelech 
si li dist ' oi mei danz fiz achitob " cil respundi 
' prez sui " dunc dist li reis ' purquei as fait cunjureisun 
encuntre mei tu e le fiz ysai e preis cunseil de nostre seignur 
pur lui e pain li dunas e la spee goliath pur reveler encuntre 
mei ki mal m aguaite jesqu a cest jur " respundi achimelech 
al rei ' ki entre tute ta gent est si fedeil cume david ki 
vostre gendre est e vait e vient a vostre cumandement e 
nobles est en ta curt ne cumencai pas ui a prendre cunseil 
de nostre seignur pur lui tute felenie defend ne quider 
pas vers mei nule chose si bien nun ne vers nul de mun lignage 
jo tis serfs ne soi ne poi ne grant de co que est entre 
vus e david " respundi li reis ' achimelech tu i murras e 
tuit tis lignages " cumandad li reis a ces ki soleient desfaire 
les genz que tuassent les pruveires nostre seignur kar 
a sun dit il teneient od david e bien surent qu il se fud fuiz 
e a lui ne l voldrent mustrer mais ces ne s voldrent pas ocire 
dunc dist li reis a doech ' turne tei vers les pruveires nostre 
seignur e tuz les tue " doech tut issi le fist e ocist 
des pruveires nostre seignur 
al jur quatre vinz e cinc ki vindrent 
tuz revestuz devant le rei pur encuntrer de meillur merci vers 
lui e nobe la cite as pruveires fist destruire les humes les 
femmes les petiz les alaitanz les bues les adnes les oveilles 
tut fist ocire un des fiz achimelech le fiz achitob ki out num 
abiathar s enfuid a david si li nunciad que 
saul out ocis les pruveires nostre seignur respundi david 
' bien le soi al jur quant doech de ydumee i fud qu il a saul 
le cuntereit jo sui culpables de la mort d els tuz remain 
od mei mar avras pour si alcuns quiert ta mort la meie 
querrad e des ore ensemble le frums " 
la nuvele vint a david que li philistien guerriouent une 
vile ki fud apelee ceila e qu il emportouent les blez e les fruiz 
e david prist cunseil de nostre seignur s il i irreit u nun pur 
les philistiens asaillir respundi nostre sire ' va i e les 
philistiens descunfiras e la cite salveras " firent li cumpaignun 
david ' ici en judee en nostre terre en pour arestums e cument 
irrum en ceila encuntre l ost as philistiens " derechief 
david prist cunseil de nostre seignur e il respundi ' va t en 
en ceila e jo te liverai a ta volentet les philistiens " lores 
s en turnad david e ses cumpaignuns vers ceila cumbatid 
s envers les philistiens si enchacad lur avres ki durent porter 
la vitaille si s descunfist a glaive e salvad la cited e ces ki i 
mistrent a l ure que abiathar le fiz achimelech s enfuid a 
david en ceila od sei portad le seintefiéd vestement a pruveire 
que cil de la vielz lei soleient vestir si cume funt les noz 
quant a l altel deivent venir saul sout la nuvele que david 
fud venuz en ceila si dist ' ore ad deu livréd david en mes mains 
kar enbatuz se est en cited u ad portes e serrures " 
cumandad a tut le pople qu il s aprestassent a bataille 
e venissent a ceila pur david aseer e les suens cume 
david le sout parlad a abiathar le pruveire si li dist ' fai 
venir avant le ephot " co fud un des seintefiez guarnemenz 
a pruveire e david fist sa ureisun a nostre seignur si dist 
' sire deu de israel jo tis serfs ai oi nuvele que saul s aprestet 
de venir sur ceilam qu il la destruiet pur mei cil de ceila 
liverunt me il as mains saul e vendrad si saul si cume jo 
tis serfs l ai oid si tis plaisirs est mustre le mei " respundi 
nostre sire ' il i vendrad " respundi david ' e liverunt mei 
li burgeis de ceila e ces ki od mei sunt en la main saul " 
respundi nostre seignur ' oal il te liverunt " deus li dist 
co qu en avendreit si david la saul atendist pur co david 
d iloc s en turnad od tuz ses cumpaignuns entur sis cenz que 
il i out e alerent walcrant ca e la e la nuvele vint a saul 
que fuiz s en fud david de ceila e pur co remest e nient n i 
alad david cunversout el desert la u il truveit les fermetez 
e demurout en un munt de la guastine de ciph en un munt 
ki mult ert obscur saul le quereit e pursieveit tuz jurs 
mais deu ne l volt livrer en ses mains david s aperceut que 
saul le veneit querre a une feiz e fud lores david en un bois 
el desert de ciph u jonathas le fiz saul vint a lui si l cunfortad 
e haitad en deu si li dist ' n aies pour li reis mis 
peres ne te prendrad pas mais tu regneras sur israel e jo erc 
privéd de tei e secundz de tei al regne e bien le set mis peres 
saul " refirent la lur aliance devant nostre seignur david 
el bois demurad e jonathas al suen returnad 
ces de ciph vindrent al rei saul en gabaa si li 
distrent ' david se tapist en nostre cuntree la u il truved al 
bois alcune fermetet el munt achile ki est a destre del desert 
pur co si cume tu i as desiréd a venir si vien e nus le rendrum 
en tes mains " respundi saul ' de deu aiez beneicun 
ki dulez ensemble od mei mais ore vus en alez l afaire 
ententifment aprestez e mult curiusement i entendez e le liu 
certeinement espiez u il seit e ki l veist kar bien cuntrepense 
que jo cuintement le aguait espiez e veez tuz les repostailles 
u il se tapist puis a mei returnez e chose certeine m anunciez 
que jo en vienge ensemble od vus kar ja seit ico qu il se 
esfundre en terre jo l esquerrai od tut l ost de juda " a tant 
s en turnerent ices de ciph devant saul e saul e li suen en 
alerent pur querre david mais david le sout e descendid 
aval al rochier e hantout al desert de maion e saul 
e li suen alerent d une part del munt e david e li suen de 
l altre part si que david desperad que a cele feiz eschapast 
aprescerent tant qu il ourent enclos de tutes parz e enviruné 
e lui e les suens pur prendre dunc vint uns messages batanz 
a saul si li dist ' hastivement en vien kar li philistien se 
sunt espandu par ceste terre " pur co saul erranment 
returnad e pursievre david cessad e encuntre les philistiens en 
alad par ceste acheisun apelerent cel lieu la pierre departante 
david s en partid d iloc e mest la u il truvad asseur recet 
en engadi 
cume saul fud returnez de la u il out pursewi les philistiens 
oid la nuvele que david fud el desert de engaddi 
prist pur co od lui treis milie cumbateurs de l esliture de tut 
israel alad querre david neis sur les rochiers e les derubes 
u a peine nule bestiole pout cunverser e vint saul a unes 
faldes de berbiz ki sur sun chemin esteient truvad i une cave 
grande u il entrad pur sei aiser e david e si cumpaignun 
s i furent musciéd cume il virent saul firent li 
cumpaignun david ' ore est venuz li jurs dunt deu parlad a 
tei si te dist jo te liverai tun enemi e si li fras quanque 
te plarrad a tant david vers le rei s apreschad e tut 
priveement un pan de sun afublail colpad mais erranment 
s en repentid k il out trenchiéd e dist a ses cumpaignuns 
' nostre sire me seit propice que jo mal ne li face kar il est 
reis enuinz par nostre seignur si veirement cume deu vit 
si nostre sires ne l ocit u de sa dreite mort muire u en 
bataille jo ne metrai main sur lui kar il est rei nostre seignur " 
e si par ses paroles tresturnad ses cumpaignuns que ne laidissant 
le rei saul eissid de la cave e tint avant sun chemin 
e david al talun le sewid si l apelad saul returnad e david 
chalt pas chaid a terre si l aurad si li dist ' purquei creiz 
la parole de ces ki dient que jo mal te quier a cest jur 
de ui si cume bien le veiz te livrad deu en mes mains enz en 
la cave pensoue que t ocireie mais merci oi de tei e ne 
voil metre main sur tei kar mis sires es e enuinz par nostre 
seignur ore chier pere vei e cunuis ceste piece de 
tun afublail que tienc en ma main quant jo la colpai oreinz 
en la fosse ne te voil murdrir ne laidir ore t aperceif 
que felenie n ad en mei ne crimne envers tei mais tu m aguaites 
mal e mort pur co deus seit juges entre mei e tei e 
venjance m en face si que main ne mette sur tei si cume 
l um dit en l ancien respit des feluns felenie istrad mais 
ma main par mal ne te tucherad ki est cil ki tu enchalces 
sire reis de israel ki est il cil ki tu pursieus est cume uns 
chiens morz u une pulce deu seit juges entre mei e tei 
veied mun dreit e de ta main m en gette " cume david out 
en ceste baillie parléd saul respundi ' es tu co ki paroles 
bels fiz david plurad erranment si li dist ' plus es dreituriers 
que jo tu m as bien fait e jo t ai mal rendud e 
ui m as mustréd le bien que fait m as cume deus m out livréd 
en tes mains e ocire ne me volsis cils ki est quant sun 
enemi mortel u la force est sue ad truvéd ki partir le laissast 
a salvetet mais deus te face tel merci cume tu m as mustréd 
ici bien le sai certeinement que tu sur israel regneras 
e en ta main la terre tenderas pur co me jure par nostre 
seignur que apres mei mes enfanz de la terre n esraceras ne 
ma memoire n abateras " li reis saul ico requist e david 
serrement li fist li reis saul dunc returnad e david a plus seur 
recet alad 
li prophetes samuel murut e tuit li poples s asemblad 
plainstrent le forment e ensevelirent a sa maisun en ramatha 
e david s en vint al desert de pharan uns huem mest en 
la guastine de maon e out possesiun en carmele huem 
fud de grant afaire e out treis milie berbiz e mil chievres 
avint a une feiz qu il fist tundre ses berbiz en carmele e 
out num cil nabal e sa muiller abigail e fud la dame de 
grant cuintise e de grant beltet mais sis mariz fud durs e 
pesmes e malicius del lignage caleb cume co oid david el 
desert que nabal fist tundre sun fulc dis bachilers i 
tramist si lur dist ' en carmele en irez e jesque a nabal 
vendrez e de la meie part le saluerez e si li dirrez ' entre 
noz cumpaignuns e tei seit ferme pais e a ta maisun e a quanque 
tu as seit ferme pais par plusurs anz ai salvement guardé 
tes humes e tes choses e ore me vint la nuvele que tes 
pasturs tundereient les fulcs ki unt estéd od nus el desert 
unkes molleste ne lur feimes ne unkes ne perdirent rien par 
nus en tut le tens qu il mestrent od nus el desert enquier 
des tuens e issi le te dirrunt pur co requer que tes enfanz 
truissent grace envers tei kar a bon tens eimes venuz a tei 
ico que te plaist dune a nus tes serfs e a tun fiz david " 
li bacheler vindrent a nabal ces paroles de part david li 
mustrerent e nabal lur respundi ' ki est david e ki est le 
fiz ysai ore sunt mult muntéd li serf ki fuient lur seignurs 
prendrai pur co mun pain e ma ewe e la char des bestes k ai 
aturnéd a mes tunteriers e durrai as vassals qui jo ne sai ki 
sunt li ancien patriarche de ki descendirent li judeu furent 
pasturs de berbiz pur co li judeu soleient faire festival 
cunvivie al tundre de lur berbiz puis que si out respundu 
nabal li message s en turnerent e le respuns a david 
mustrerent lores cumandad david a ses cumpaignuns qu il 
ceinsissant les espees e il meime ceinst l espee e li altre 
e sewirent le bien quatre cenz cumpaignuns e dous cenz 
remistrent al herneis guarder uns serganz vint a abigail la 
muiller nabal si li dist que david out ses messages a sun 
seignur enveiéd e rien n i ourent espleitéd e qu il les out cuntrariéd 
' e ses humes unt estéd vers nus mult francs ne nus 
firent moleste ne nule chose ne perid del nostre en tut le tens 
que nus demurames od els el desert pur mur e pur guarantise 
nus furent par nuit e par jur pur co ore i esguarde e purvei 
que tu en faces kar assummee est e acumplie encuntre tun 
marid sa malice e encuntre sa maisun e il est fiz belial si 
que nuls od lui ne puet parler" abigail pur co se hastad 
fist prendre dous cenz pains e treis vaissels de vin e de encrement 
bele flur set muis e demi e cent liaz de grapes secchies 
e dous cenz freels de figes e fist tut chargier sur adnes 
dist a ses servanz ' devant alez e jo vus siwerai mais a 
sun barun mot ne sunad cume la dame fud muntee e vint 
al pied del munt estevus david e li suen descendirent del 
munt encuntre li e la dame aprescad vers cele cumpaignie 
fist david ' veirement en vain guardai tutes les choses que 
furent nabal el desert e rien n i perid de tutes les choses que 
a lui apurtindrent e ore me rent mal pur bien mais se rien 
li remaint de quanque a lui apent jesqu al matin neis 
le chien cel mal vienge sur mei que venir deit sur lui" cume 
abigail vit david hastivement de l adne descendid e devant 
lui chaid si l aurad a terre e a ses piez se mist si li dist 
' sire sire sur mei seit cest pecchie nient sur tei que tu fras 
si tu te venges de mun mari suffre que jo puisse 
od tei parler e oi la parole de ta ancele merci te cri que mis sires 
li reis ne se curuzt vers cest felun nabal kar sulunc sun num 
fols est kar nabal en hebreu co est fol e folie est 
ensemblement od lui jo tue ancele ne vi pas tes messages que tu i 
enveias mais ore mis sires veirement vit deus e ta 
aneme ki t ad guardéd que ne voises avant pur ocisiun faire 
e de pechiet t ad salvéd e ore tuz ces ki a mun seignur 
querent mal seient si cume est nabal pur co si te plaist 
receif cest present de ta ancele e dune le a ces cumpaignuns 
ki te siwent oste e fai remaindre le pechiet que jo preiai 
que venist sur mei se venjance en preisses de mun marid 
kar deus frad a tei mun seignur estable regne e leal kar 
les batailles nostre seignur tu les meintienz e furnis pur 
co ne seit truvee en tei nule malice tuz les jurs de ta vie e 
si alcuns volt encuntre tei reveler e pursieure e ocire la tue 
anme iert guardee en la cumpaignie de ces ki vivent e sunt 
haitez devant nostre seignur mais l anme de tes enemis iert 
ruelee e turnee cume la pierre de funde e cume nostre seignur 
te frad tuz les biens qu il ad dit de tei e rei te cunfermerad 
sur israel ta conscience ne te remorderad ne tu 
n en plurras pur cest pecchiet que tu freies se de mun mari 
te venjasses e quant deu ces biens te frad de mei tue 
ancele te memberad e bien me fras respundi david 
' beneit seit nostre sire ki deus est de israel ki te enveiad 
ui encuntre mei e beneite seit ta parole e beneite seies tu 
ki guarid m as que sanc n espande a cest jur e que venjance 
n en prenge de tun seignur kar si veirement cume deu vit 
ki est deu de israel ki defendud m ad que jo ne feisse cest 
mal si te ne fusses de plus tost venue encuntre mei ne remasist 
a nabal jesque le matin neis le chien de sa maisun" 
dunc receut david le present de la dame si li dist ' returne 
od la pais deu a ta maisun kar tuit otrei co que tu requierz 
abigail al suen repairad e grant cunvivie e truvad si cume co 
fust le cunvivie le rei e nabal esteit haitez kar il fud ivres 
e ele ne li mustrad ne poi ne grant jesque le matin quant 
il fud desenivrez al demain abaigail sa muiller li mustrad tut 
cest aventure e sis quers li amortid cume pierre e apres dis 
jurs deu ferid nabal si murut david le sout si dist ' beneit 
seit nostre sires ki venjance en ad pris de nabal e mei sun 
serf ad guardéd de pecchiet e la malice nabal li ad rendud 
sur le chief " 
david ses messages a abigail tramist e a muiller la requist 
cume ele oid la requeste erranment levad e a terre 
aurad si dist ' preste sui que jo seie sa ancele pur laver les 
piez des serfs mun seignur " la dame apres muntad e 
cinc chambereres od sei menad e sewid les messages david e 
il la prist a muillier e reprist une altre dame achinoen de 
jezrael e furent ambesdous ses muilliers li reis saul dunad 
sa fille micol la muiller david a falti le fiz lais ki esteit 
de gallim 
ces de ciph revindrent a saul en gabaa si li distrent 
david s est musciéd el munt de achile ki est encuntre la 
wastine el chemin " e saul s apareillad e vint al desert de 
ciph e od lui treis milie homes de l esliture de israel pur 
querre david el desert de ciph alogierent se li reis e li real 
en gabaa achile ki esteit de l altre part de la guastine 
al chemin david oid que saul fud venuz pur lui al desert 
e par ses espies enquist e certeinement le sout k il fud venuz 
e david levad priveement e en tapin vint la u li reis fud 
e cume il vit le liu u li reis dormeit en sun paveillun e abner 
le fiz ner ki cunestables ert de la chevalerie e l altre pople 
entur le rei dist a achimelech de ethee e a abisai le fiz 
sarvie ki frere fud joab ' qui en irrad od mei en l ost e la 
u li reis est respundi abisai ' jo irrai e alerent andui 
nuitante en l ost truverent le rei dormant en sun paveillun e 
sa lance fichee en terre a sun chief e le cunestable de l ost e 
l altre pople dormanz entur lui fist abisai a david ' a cest jur 
d ui ad deu livréd tun enemi en tes mains pur co je l 
ferrai de ceste lance parmi le cors jesque en terre e n iert 
mestier del referir " respundi david a abisai ' mar l ociras 
qui metrad main sur l enuint nostre seignur senz meprisun 
si veirement cume nostre sire vit si deus meisme 
ne l ocit u il murged de sa dreite mort u en bataille 
ne metrai main par mal sur l enuint nostre seignur mais 
ore pren la lance ki est a sun chief e la cupe si en irrum 
lores pristrent la lance e la cupe ki fud al chief saul si s en 
alerent e n i out nul ki l veist ne ki l entendist u ki s esveillast 
mais tuz dormirent fermement par la volentet deu cume 
david s en fud turnez e estut luinz al sumet d un munt e un 
grant val fud entre lui e l ost criad vers ces de l ost e vers 
abner le fiz ner e dist ' dun ne me respunderas tu abner 
dun ne me respunderas tu abner respundi abner ' ki es 
tu ki si cries e fais noise sur le rei " respundi david ' e 
dun es tu uns merveillus bers e ki est ki tei resemble en israel 
e purquei nen as dunc mielz guardéd tun seignur le rei uns 
entrad n ad guaires el paveillun le rei pur li ocire n est pas 
bien co que tu as fait si veirement cume deus vit tu as 
deservid la mort pur co que tu n as mielz guardéd tun seignur 
le rei vei ore u est la lance le rei e la cupe ki fud a sun chief " 
saul cunut la voiz david si li dist ' es tu co bels 
fiz david respundi david ' co sui jo bels sire purquei 
dechaces si mei tun serf que ai fait quel mal as 
truvéd en mei mais ore sire reis oi ma parole si deus 
te attaried e cummuet vers mei sacrefise li fai e oblatiun e 
par co l apaie e si humes le funt maleit seient il devant deu 
ki getéd m unt de la terre e de l heritage nostre seignur si 
cume il volsissent que jo alasse a deus avuiltres servir 
e ore que jo ne seie ocis entre estranges m estuverad demurer 
kar li reis de israel vient a ost pur mei querre ki 
sui cume une pulce u cume une perdriz des munz " respundi saul 
' jo ai mesfait mais ore repaire bel fiz kar jo ne te 
frai mais mal pur co que tu ous ma vie chiere e ocire ne me 
volsis ore pert que folement l ai fait e que ne soi nient de 
meintes choses " respundi david ' ci est la lance le rei vienge 
un vadlet pur hoc si l emport e nostre sires rende a chascun 
sulunc ses dreitureres ovres e sa lealtet nostre sire te 
out livréd en mes mains e jo ne voil metre main sur tei kar 
tu es l enuint nostre seignur e si cume jo ai ui magnifiet 
ta anme en mun quer tut issi seit magnifiee la meie devant 
nostre seignur e deus m en deliurt de tutes anguisses " 
fist saul a david ' beneit seies tu bel fiz david e certeinement 
mult fais e plus fras mult poz e plus purras a 
tant david tint sun chemin e saul returnad 
david out guarde de saul pensad que alcun jur le entreprendreit 
e que mielz fust qu il s enfuist en terre de philistiens 
pur sei salver e a tant le cessast saul a pursiwre par tute la 
terre de israel tint co a cunseil e partid s en od sis cenz 
cumpaignuns de la terre de israel vint a achis le fiz maoth 
le rei de geth e mest od achis il e li suen la nuvele 
vint a saul que david s en fud en geth fuid e pur co mais ne l 
pursewid david requist le rei achis qu il li livrast une 
de ses citez u il masist e li reis li dunad al jur sichelech 
e pur co la tindrent apres li rei de juda e david mest 
en terre de philistiim quatre meis david e li suen cururent par 
la cuntree e enmenoent les preies de gesuri e de gedri e de ces 
de amalech cestes viles ourent estéd ancienement en 
pais en senz guerre des sur jesque a la terre de egypte e 
david guastout tute lur terre e n i laissad vivre home ne femme 
kar il ne volt qu il l encusassent al rei acuillid preies grandes 
de berbiz de boes de adnes de cameilz e de guarnemenz e 
quant il returnout al rei achis sa part enveiout quant il 
veneit devant le rei si li soleit li reis demander ' sur quels 
as ui curud " david respuneit ' encuntre le sud de judee e 
encuntre le sud de geramel e encuntre le sud de ceni " e 
si feinst qu il haist e mal feist a la gent de israel pur co que 
meillur grace truvast devers le rei mais nul ne laissad vivre 
ne nul prisun ne menad en geth pur co que il ne volt qu il 
l encusassent al rei issi le fist david e tel fud sun 
esguard tuz les jurs qu il fud en terre philistiim e li reis 
creid a david si dist ' mulz mals ad fait david encuntre sa 
gent e encuntre sun pople pur co iert tuz jurs mis hom 
a cel ure li philistien firent lur ban asemblerent lur genz 
apresterent sei a bataille encuntre israel e li reis achis sumunst 
david qu il e li suen venissent od lui en l ost respundi 
david ' jo i vendrai e ore verras que jo tis serfs frai 
pur tei vers tes enemis " respundi achis ' jo te frai tuz jurs 
guarde de mun chief " samuel li prophetes fud ja mort 
e tuz ces de israel l ourent forment plaint e ensevelid en sa 
cite ramatha saul aveit ostéd de la terre ces ki s entremeteient 
de enchantement e de sorcerie de diverse baillie e 
li philistien s asemblerent e vindrent en terre de israel si s alogierent 
en sunam e saul de la sue part tut israel asemblad 
e vint en gelboe survit l ost des philistiens e forment 
en out grant pour quist de nostre seignur cunseil mais respuns 
nul ne l en fist ne par sunge ne par pruveire ne par prophete 
pur co cumandad saul que l um li queist une femme 
ki soust de sorcerie que par sun devinement seust cume la 
bataille se prendreit li suen li distrent que une en out en 
endor e li reis se desguisad kar sa vesture muad e od dous 
cumpaignuns i alad vindrent a la sorciere de nuiz e saul 
i parlad requist que de ses aventures li demustrast e de mort 
lui resuscitast iceli k il li numast respundi la femme ' bien 
sez que li reis fait cume ad ostéd de ceste terre tuz ces 
ki s entremeteient de tel uveraigne e purquei dunc me faiz 
aguait que jo i muire e saul serement li fist si li dist 
' si veirement cume deus vit ne t avendrad si bien nun pur 
cest afaire " respundi la sorciere ' qui vols tu aveir resuscitéd " 
respundi saul ' samuel ne resuscite la sorciere le 
fist si e cume ele vit samuel getad un cri merveillus e dist 
a saul ' sire purquei m as deceue tu es li reis saul kar 
co li out mustréd li esperiz ki li aparut respundi saul 
' mar avras pour que as veud " respundi la sorciere ' jo en 
vei un ki est si cume deus venist sus de terre " respundi 
saul ' e de quele furme est vil huem est de grant eage 
e est revestu cume prestres lores entendid saul que co fud 
samuel e erranment chaid a terre si aurad fist samuel al 
rei ' purquei m as inquietet e traveilléd que seie resuscitéd " 
respundi saul ' jo sui forment en grant destreit kar li philistien 
se cumbatent encuntre mei e deu s en est partiz de 
mei e oir ne me volt ne respuns faire ne par sunge ne par 
pruveire pur co t ai fait cha sus venir que tu me mustres 
cument me deive cuntenir " respundi samuel ' purquei enquierz 
rien de mei quant deu s en est partiz de 
tei e pris se est a tun adversarie ore acumplirad nostre sires co que 
il par mei parlad e tun regne trencherad e a david le durrad 
pur co que a sun cumandement ne obeis e amalech a sun plaisir 
ne destrusis pur co t ad menéd jesque a cest puint 
e od tei liverad israel as mains des philistiens a mort demain 
tu e tes fiz od mei serrez kar tuit i murrez e fiere iert 
la descunfiture de ces de israel " chalt pas saul a terre 
tut estenduz chaid kar mult crienst les paroles samuel e d altre 
part il fud afebliz od co qu il fud deshaitéd kar il n out le 
jur de pain mangiéd ne t esmerveiller de co que tu oz que 
la sorciere samuel suscitad quant tu sez que deable neis nostre 
seignur d un liu a altre portad e li fel judeu a mort le mist 
e par sa lange crucifiad mais samuel ne relevad pas par 
destrezce ne par la force de l enchantement ne deables 
nen out sur deu poested ne cumandement la sorciere fist 
ses charmes e deus par sun secrei ordenement suffrid que 
aparust la semblance mais ele ne sout cument li reis fud 
durement trublez e la sorciere vint jesque a lui si li dist 
' vwtute ai ta volente si te plaist refai la meie un poi 
mangiez devant co que vus en algiez li reis n i volt mangier 
mais si cumpaignun e la sorciere l esforcierent tant qu il de 
terre levad e sur une culche s asist e la sorciere chalt pas 
un sun veel ocist de co e de el viande aturnad que ele al 
rei dunad li reis od ses cumpaignuns mangiad puis s en 
turnad e tute la nuit errad 
li ost des philistiens tut s asemblad en afech e israel 
se fud alogiéd sur une funteine ki lores esteit en jezrael e 
li prince de philistiim en veneient od centeines e od milliers 
de cumbaturs mais david e si cumpaignun furent forains en 
l ost od le rei achis firent li prince des philistiens a achis 
' que volent ces hebreus ki od tei sunt respundi achis 
' dun ne cuneissez david ki ja fud cumpaignun le rei saul 
de israel e ad estéd od mei mulz jurs e n ai truvéd en lui 
nule deslealtet puisque a mei vint jesqu a cest jur " curecerent 
s en les princes des philistiens si redistrent ' fai le 
returner e seit el liu la u tu l as asis e nen entred pas od 
nus en champ que il ne seit nostre adversarie quant nus serrum 
entréd en bataille cument purrad il a sun seignur plaisir 
mielz que par noz testes trencher dun n est co david dunt 
il chanterent as charoles saul ocist mil e david dis 
milie nms " li reis apelad david si li dist ' si 
veirement cume deus vit prudum es e leals e tis alers e tis 
venirs devant mei mult m est acceptables e n ai truvéd en tei 
nul mal ne vilainie des l ure que a mei venis jesque a cest jur 
mais tu ne plais pas as princes de l ost returne pur co e 
va en la pais deu que tu ne offendes e curuces les princes 
de cest ost " respundi david ' que ai fait e quel mal as 
truvéd en mei tun serf des le jur que primes vinc devant tei 
jesque ore que en bataille n entre e me cunbate encuntre les 
enemis mun seignur le rei " respundi achis ' bien le sai que 
tu es prudume e utle e profitables a mun os si cume uns 
angeles deu mais li prince unt dit que od els n enteras en 
champ pur co tu e ti cumpaignun tres par matin vus en alez 
david le matin s en turnad e li philistien s esmeurent e vindrent 
en jesrael 
tierz jur devant co que david revenist a sa cited sicelech ces 
d amalech la cited asaillirent devers le sud si la 
pristrent tuchierent le fu les femmes les petiz les granz tuz 
pristrent mais nuli ne ocistrent si s en turnerent e od sei les 
menerent cume david e si cumpaignun truverent arse la cited 
e lur muilliers e lur fiz e lur filles menees en chaitivier leverent 
un cri plainstrent e guaimenterent e plurerent e les 
dous muilliers david en furent menees achinoee ki fud de 
jezrael e abigail ki femme fud nabal de carmele 
david forment se cuntristad kar li poples le volt lapider kar 
le quers de chascun fud en anguisse e en amertume pur ses 
enfanz mais david se cunfortad en deu e dist a abiathar 
le pruveire ' faites venir avant la saintefiee vesture de pruveire " 
e abiathar le fist si e david prist cunseil de nostre 
seignur s il deust enchalcier ces larruns e s il les prendreit 
respundi nostre sire ' pursiu les senz dute les prendras 
si s ociras dunc les pursewi david od ses sis cenz cumpaignuns 
e vindrent a la riviere de bosor e li alquant ki las 
furent i remestrent e david fist l enchalz od quatre cenz 
cumpaignuns kar li dous cenz furent remes ki las esteient e 
ne pourent passer l ewe de bosor truverent un fe de egypte 
el champ si l enmenerent devant david dunerent li a mangier 
pain figes e dous liaz de grapes secchies cume il out mangiéd 
alches fud cunfortez e avigurez kar il nen out de treis jurz 
ne de treis nuiz de pain mangiéd ne beud fist david a lui 
' ki es tu dunt vienz e u vas cil respundi ' serf sui 
a un amalechite e sui un vadlet de egypte e mes sires me 
guerpi pur co que ier e avant ier enmaladi e nus si curumes 
al sud de la cuntree de cerethi e encuntre juda e al sud de 
caleb e sicelech alumames e arsimes respundi david ' poz 
tu me mener la u ti cumpaignun sunt " respundi li 
vadlez ' jure mei par deu que tu ne m ociras ne a mun seignur 
ne me liveras e jo t i merrai e david li jurad e il l i 
menad e estevus cil se furent esparpeilléd e jurent 
partut mangianz e bevanz e ensement cume feste celebranz 
par tute la preie e la pelfre ke pris aveient de terre de philistiim 
e de terre de juda e david les descunfist si en ocist 
des le vespre jesqu al vespre de l altre jur si q uns piez n en 
eschapad fors quatre cenz bachelers ki sur chameilz s enfuirent 
david el jur escust la preie e quanque li amalechite en ourent 
portéd e ses dous femmes e rien n en faillid ne del petit del 
grant que de lur fiz que de lur filles que de lur robe e 
quanque il aveient david tut le remenad david e tuz les 
fulcs e tut les armenz fist devant lui chacier e distrent 
' c est la preie david " e david vint a ses dous cenz cumpaignuns 
ki furent remes pur lassesce ariere kar siure ne l 
pourent e il out cumandéd qu il l atendissent a la riviere de 
bosor e ces vindrent encuntre david e sun pople ki od li 
esteit e il les saluad amur e en pais firent tuit cil 
ki furent paltunier e felun e pesmes de ces ki aléd furent 
a escurre la preie od david ' pur co que ces n alerent od nus 
de la preie rien ne lur en durrum mais bien lur sufised que 
aient lur femmes e lur enfanz si s en tiengent a tant " respundi 
david ' nel frez pas issi mes chiers freres ne seit 
mais oie de vus tele parole de co que deu nus ad dunéd e 
nus meimes ad guardéd e noz enemis nus ad livréd mais parmi 
le fest partirunt ces ki a la preie vunt od ces ki al herneis 
guarder remaindrunt d iloc en avant fud cest esguard 
receud e tenud cume ferme lei e estable en israel e 
david vint en sicelech e enveiad presenz de sa preie as antifs 
homes de juda ki parent li esteient mandad lur que receussent 
lur part de la preie as enemis nostre seignur a ces numeement 
ki mestrent en bethel e en ramot al sud e a ces ki 
mestrent en jether e en aroer e en saphamot e en estama e en rachala 
e as citez jerameli e as citez cheni e en rama e en 
lacusam e en atac e en ebron e as altres ki mestrent as 
cuntrees u david e si cumpaignun ourent cunverséd 
li philistien s en cumbatirent encuntre ces de israel e 
la descunfiture turnad sur cels de israel si turnerent a fuie e 
chairent morz e ocis el munt de gelboe e li philistien fierement 
asaillirent saul e ses fiz e ocistrent de ses fiz jonathan 
e aminadab e melchisue e li archier acuillirent saul si l 
nafrerent forment fist saul a sun esquier ' sache ta spee 
si m oci que ces vassals ki ne sunt circuncis ne m ocient e 
escharnissent ses esquiers ne l volt ocire kar de grant maniere 
fud espoentez e saul chalt pas prist sa spee e chaid desure 
si se ocist cume co vit ses esquiers que morz fud sis sires 
rechaid sur sa spee e od lui murut li reis saul e ses 
treis fiz e ses esquiers e tute sa privee maisnee mururent al 
jur pois que co sourent les fiz israel ki mestrent ultre le 
val e ultre le flum guerpirent lur citez si fuirent vindrent 
en terre de philistiim pur la ester l endemain vindrent li 
philistien pur cerchier e esquerre les morz truverent saul e 
ses treis fiz morz el munt de gelboe despuillerent le 
de ses armes e colperent le chief enveierent le en terre de 
philistiim entur que sa mort fust anunciee el temple astaroth e 
sun cors pendirent sur le mur de bedsan cume cil de jabes 
galaad sourent quanque li philistien ourent fait a saul asemblerent 
sei bonimes vassals alerent tute la nuit pristrent le cors 
saul e de ses fiz del mur de bethsan si s astrent e ensevelirent 
el bois de jabes e junerent set jurs 
li secundz livres des reis 
apres la mort saul david returnad de la descunfiture e 
l ocisiun d amalech e surjurnad dous jurs en sicelech al tierz 
jur repairad uns huem de l ost saul depanéd e desiréd out 
ses dras e puldre sur le chief vint devant david e a terre chai 
si aurad david enquist dunt il venist e cil respundi 
' de l ost de israel m en sui fuiz e cument l unt fait " fist 
se david cil respundi ' il se sunt del champ fuiz e mult en 
i ad d ocis e morz est saul e jonathas sun fiz respundi 
david ' e cument le sez que morz est saul e 
jonathas sis fiz cil respundi ' par aventure vinc al munt 
de gelboe e saul sur sa lance s apuiout e les curres e l eschiele 
des chevalers l aprucout e saul vers mei turnad e chalt 
pas me apelad e ki jo fusse demandad jo li dis ke fui des 
amalechites e il me redist sta sur mei si m oci kar 
forment sui anguissus mais tute ma force est encore en mei 
e jo turnai si l ocis kar bien soi que vivre ne pout apres les 
plaies pris la curune de sun chief e le bou de sun braz e 
aportéd les ai a tei mun seignur " chalt pas david e si cumpaignun 
lur vestemenz desirerent plainstrent forment e 
plurerent e jesque al vespre jeunerent pur le rei saul e pur jonathan 
sun fiz e les pruveires e le pople nostre seignur ki en 
bataille furent descunfiz e ocis david reparlad al bacheler ki 
la nuvele portad si enquist dunt il fust cil respundi que fiz 
fud a un amalechite ' e purquei " dist david ' fus si 
fol hardiz que pour nen ous de ocire l enuint e le rei nostre 
seignur cist mals te vendrad sur le chief ta buche ad parlee 
encuntre tei e a tun damage en co que tu deis que l enuint 
nostre seignur oceis e de co 
menteit li paltuniers erranment cumandad david a un des suens que 
mort getast cel lecheur e il si fist david en ceste maniere plainst saul 
e sun fiz jonathan cumandad que l um enseignast as fiz as 
judeus traire de arc pur co que li philistien furent archer bon 
e mort ourent le rei saul si cume il est escrit el livre as dreituriers 
e si redist ' israel israel pren guarde de 
ces ki sur les munz sunt morz e nafrez li noble hume del 
pais sur les munz sunt ocis allas cument i chairent li bon 
vassal e li vaillant champiun ne portez pas la nuvele en 
geth ne as rues d escalune que les filles des philistiens ne se 
haitent ne les filles de ces ki pas ne sunt circumcis s 
esleecent e vus munz de gelboe rusee ne pluie ne vienge sur 
vus nu " fist il puis ' e n i seient pas chanps de primices kar 
la jeterent li fort lur escuz e saul tut issi cume il ne 
fust enuinz i getad sun escud " e issi li avint pur le pecchiet 
qu il ocist les quatre vinz pruveires e cinc a tort ki soleient 
faire a nostre seignur offrende e oblatiun si cume fud cumandé 
en cele lei ' la saiette jonathas fist david ' unches ariere 
ne turnad e la spee saul en vain al fuerre ne repairad saul 
e jonathas amiables e bels furent en lur vie e a la mort ne 
se sunt partiz plus furent ignels ke li egles e plus fort 
que liuns vus filles de israel plurez pur saul ki vus vesteit 
des riches guarnemenz e dunat vus d or les riches aurnemenz 
cument chairent en bataille li bon vassal jo duil 
sur tei cher frere jonathas bels e amiables que jo amoue 
si cume la mere sun fiz qui n ad mais un ai cume chairent 
li bon champiun e perirent ces bones armes e li bons cunreidz 
apres la plainte e le plur david prist cunseil de nostre 
seignur e dist ' plaist te sire que jo en alge a une des citez 
de juda " e deus respundi ' va i e a la quele " fist david 
respundi nostre seignur ' a ebron " lores s en 
turnad d iloc david od ses dous femmes achinoe ki fud de 
israel e abigail ki out estéd femme nabal de carmele e od 
ses cumpaignuns ki od lui ourent estéd e il e tutes lur maignees 
vindrent e mestrent as fortelesces de ebron e li barnages 
de juda vint e enuingst david qu il regnast e sire fust 
sur tut juda la nuvele vint a david que cil de jabes galaad 
ourent fait a saul e as suens e cume il l ourent ensevelid 
pur co ses messages lur tramist si lur mandad ' beneit seiez 
vus de nostre seignur ki merci a vostre seignur saul feistes 
e ensevelistes e pur co nostre sire vus face merci e jo vus 
rendrai grace e guerredun e bien pur co que si bien l avez fait 
e ore vus haitez e seiez pruz e vaillanz kar ja seit co 
que morz seit vostre sire saul nepurquant cil de juda m unt 
eslit e enuint que jo seie lur rei " 
abner le fiz ner ki maistre cunestables out estéd sur 
l ost saul prist hisboseth le fiz saul si l menad ultre le flum 
jurdan e rei le fist sur galaad e gessuri e sur jesrael e 
sur effraim e sur benjamin e sur tute israel quarante anz 
out hisboseth le fiz saul quant il cumencha a regner sur 
israel e dous anz regnad e sul cil de juda se tindrent od 
david e david set anz e set meis demurad en ebron sires 
e poestifs e reis sur juda 
abner le fiz ner asemblad ost de esliture de israel pur 
damagier e bataille tenir encuntre ces de juda kar 
forment fud irez vers els de co qu il ourent david eslit a rei 
e a seignur e david enveiad encuntre lui le maistre cunestable 
de sa ost joab ki fiz fud de la serur david e si 
s entrecuntrerent sur un ewe en gabaon cume il se furent 
asemblez e li un furent d une part de l ewe e li altre de l altre 
part dist abner a joab ' faites lever de ces vadlez e juerunt 
devant nus " respundi joab ' volentiers " leverent 
erranment e passerent duzze de benjamin de part hisboseth 
le fiz saul e duzze de l ost david e chascuns saisid sun 
cunpaignun par les chevols e nafrad a mort si que tuz chairent 
ensemble morz en la place pur co fud apeléd cel liu li 
champs des forz en gabaon a tant levad li esturs e la bataille 
fiere e forte entre les uns e les altres e abner ki 
cunestables fud de l ost de israel od tute sa gent en fuie 
turnad e la maisnee david fierement les enchalchad e la 
furent treis des fiz sarvie joab e abisai e asael e cil asael 
fud si delivres del pied e si ignels cume uns cheverols de cele 
forest e cil asael pursewi abner e ne volt turner ne a destre 
n a senestre e abner s aperceut si li dist ' es tu co asael 
respundi asael ' co sui jo veirement " respundi abner ' va 
a destre u a senestre e pren un de ces bachelers e del suen 
co que te plarrad mais asael ne s en volt turner e abner 
derechef parlad a asael si li dist ' turne tei desur mei ne 
me enchalcher pas que mei ne t estueched laidir e puis ne 
puisse venir devant joab tun frere " mais asael nel volt 
oir ne sei tresturner pur co abner turnad vers li 
ferid le parmi le cors de sa lance e chaid asael morz en la 
place e tuz ces ki passerent par la u il giseit s aresturent 
joab e abisai pursewirent e enchalcerent abner ki s enfuieit 
jesque li soleilz s escunsad vindrent jesque al munt del duit 
de l ewe ki est encuntre le val e le chemin del desert en 
gabaon lores se traistrent ensemble abner e si cumpaignun e 
esturent serreement cume en eschiele el sumet de une hoge 
e abner criad vers joab si li dist ' cument vols tu nus 
pursiure senz merci jesque a la mort dun ne sez que quant 
l um de vie se despeired que l um se met en grant peril purquei 
ne diz al pople qu il cest a enchalcer ses freres e ses 
parenz " respundi joab ' si veirement cume deus vit si tu 
ousses par matin si parléd nus nus fuissums partiz e nen uissums 
pas fait enchalz sur nostre frere israel " dunc sunad joab 
une busine e tute se ost arestut e remest li esturs a tant 
abner e si cumpaignun s en alerent par la champaigne tute 
la nuit e ultre le flum jurdan firent un tur entur beteron e 
vindrent a lur recet joab s en turnad e sun pople asemblad 
mais dis e nuef i defurent estre asael e la maisnee 
david out ocis de benjamin e des cumpaignuns abner treis 
cenz seisante pristrent le cors si l ensevelirent el sepulcre sun 
pere en bethleem e joab e si cumpaignun errerent tute la 
nuit e en la jurnee vindrent en ebron 
e la guerre durad lunges entre la maignee david e 
la maignee saul mais david amendeit e esforchout e li altre 
de jur en jur enpeirout 
david out enfanz plusurs en ebron li einznez out num 
amon fiz fud achinoe de jesrael li secundz out num cheliab 
fiz fud abigail ki out estéd muilier nabal de carmele li 
tierz out num absalon fiz fud maacha ki fud fille tholomeu 
le rei de gessur li quarz out num adonies fiz fud 
a une dame ki fud clamee agit li quinz out num saphatiel 
e fiz fud abigail li sistes out num jethraam fiz fud eggla 
la muiller david e ces furent nez en ebron abner le fiz 
ner fud maistre cunestables de ces ki guerriouent david 
mais li reis saul aveit une amie ke out num respha 
e fille fud achia e hisboseth le fiz saul s aperceut que abner 
la hantad si em parlad pur co que il cremeit que abner od 
tute la dame purpreist le regne e abner se curuchad forment 
des paroles hisboseth si li dist ' cument sire jo sui vils 
cume chiens a ces de juda cume cil ki est chief des fols ki 
abaient vers david merci ai fait a la maignee saul tun pere 
e ses freres e a ses amis e nen ai pas tei livréd a david 
e tu as enquis mal vers mei pur mei arguer pur une femme 
ico face deus a mei qu il frad a tei si jo ne faz a david ico 
que deus li ad pramis par serement que le regne seit del tut 
remuéd de saul e des suens e li throdnes david seit eshalciéd 
sur israel e sur juda des dan jesque bersabee " e hisboseth 
ne li sout que respundre kar mult le cremeit 
pur co abner chalt pas tramist ses messages a david pur faire 
amur e pais e aliance entre li e david e bien li mandad que 
tut li freit aveir le regne de israel david receut haltement 
les messages e le mandement mais co li mandad que devant 
li ne venist devant co que il li menast micol la fille saul ki 
out estéd femme david abner li remandad qu il ne la pout 
mener pur co que hisboseth ses freres l out en poested 
lores enveiad david ses messages a hisboseth mandad li ke 
micol sa femme li rendist qu il out cunquise par les chiefs de 
cenz philistiens hisboseth erranment la mandad si la tolid a 
phalthiel sun barun e il la sewid jesque a baurim tut plurant 
dunc li dist abner qu il returnast e il returnad a tant 
abner parlad as baruns de israel si lur dist ' n ad guaires 
que vus queistes david qu il regnast sur vus pur co faites 
ore la volentet nostre seignur kar il ad dit ke par david 
salverad sun pople de israel des philistiens e de tuz lur enemis " 
reparlad en ceste maniere a ces de benjamin puis 
en alad a david en ebron pur dire lui le plaisir de ces de 
israel e de ces de benjamin vint en ebron od vint cumpaignuns 
e david le receut a grant honur e a cunvivie lui e 
ses cumpaignuns al partir si dist abner a david ' or m en 
irrai e tut israel asemblerai e a tei mun seignur l amerrai pur 
faire od tei pais e aliance que tu seies reis e cumanderes sur 
tuz si cume tis quers le desired cume abner s en fud 
partiz de david en amur e en pais joab ki cunestables ert 
david e la maisnee returnerent de la u ourent laruns pris e 
ocis e repairerent od merveillusement grant preie e abner fud 
ja esmeuz hors de la cited vint la nuvele a joab que abner 
fud al rei venuz e qu il s en fud en amur e en ferme pais 
partiz e joab vint erranment devant le rei si li dist ' que 
as fait abner le fiz ner vint devant tei e purquei le laissas 
de tei en pais partir dun ne sez que pur co i vint qu il te 
deceust e seust tes privitez e quanque tu faiz quant 
joab vit qu il ne pout le rei cummoveir vers abner eissid 
fors e enveiad ses messages tut batant apres abner e revenir 
le fist de la cisterne que l um claime syra si que david mot 
ne sout cume abner fud returnez e venuz en ebron joab 
le severad de ses cumpaignuns si cume il volsist priveement 
od lui parler e cume il furent a une part priveement abner 
e joab e abisai ses freres joab sacha l espee e ferid abner 
enz el costed si l ocist felenessement pur vengier a sun dit la 
mort sun frere asael la nuvele vint al rei e il en fud angussusement 
marriz e si dist ' jo sui netz e mis regnes ore e 
parmanablement de la mort abner le fiz ner mais vienge li 
pecchiez sur le chief joab e sur tut le lignage sun pere si que 
ne defaille del lignage joab lecheur e leprus e madles ki 
served de mestier de femme e ki seit desuz ses enemis e mendifs 
tut issi joab e abisai sun frere ocistrent abner pur co 
qu il out ocis lur frere asael en bataille en gabaon dunc 
cumandad li reis a joab e a tut le pople ki od li esteit k il 
desirassent lur guarnemenz e vestissent sei de sacs e feissant 
lur plainte devant le cors abner e meimes li reis siweit la 
bierre quant abner fud enseveliz en ebron li reis 
meimes levad un cri e plurad sur la sepulture e tut li poples 
le fist ensement ' ah " fist se li reis ' abner n est pas morz si 
cume suelent murir li malveis e li recreant mais si cume solent 
chair li bon par les fiz de iniquited ne li furent pas les puinz 
liez ne les piez enbuiez " e tuit li poples plurad e forment 
le plainst cume la maignee vint a curt pur mangier de grant 
jur li reis jurad que devant le vespre ne gustereit de pain ne 
d el ico oirent ces de israel e mult lur plout quanque il fist 
devant els e bien sout tut li poples al jur que morz n i fud 
abner par le rei david parlad as suens si lur dist ' dun ne 
savez que ui est chaeit un princes e uns haltz sires en 
israel jo si sui enuinz reis e sacrez mais al realme ne sui 
pas encore cunfermez e ces fiz sarvie sunt de dur afaire vers 
mei mais deus rende a ces ki mesfunt sulunc lur malice " 
li fiz saul oid la nuvele que ocis fud abner en ebron 
e sa force mult li relascha e tuit cil de israel en furent trublez 
li fiz saul hisboseth out dous serjanz ki maistres furent 
a larruns li uns out num baana e li altres recchab 
fiz furent remon ki fud de beroth e des fiz benjamin e 
beroth apendeit a benjamin e cil beronite s en furent fuiz 
en gethaim e la cunverserent jesque cel jur cist dui vassal 
rechab e baana entrerent en la maisun hisboset a ure de 
midi e il se giseit sur sun lit si se dormeit e une femme ki 
deveit furment venter e l us guarder ensement se dormeit e 
cil felun pristrent garbes de furment en lur mains pur lur 
felunie mielz cuvrir entrerent en la chambre u hisboseth 
se dormeit ocistrent le si s enfuirent od tut le chief 
errerent tute nuit par le chemin del desert e porterent le chief 
hisboseth a david en ebron si li distrent ' veez ci le chief 
hisboseth le fiz saul tun enemi ki quereit ta mort e nostre 
sire deus t ad vengiéd ui de saul e de sun lignage " respundi 
david ' si veirement cume nostre sires vit ki delivrét m a 
de tutes anguisses celi ki la mort saul me nunciad ki quidout 
que nuvele ki mult me ploust portast jo fis prendre e ocire 
e mult mielz de vus feluns ki ocis avez hisboseth en sa 
maisun e sur sun lit ki ne vus out mesfait venjance prendrai 
e de vus la terre deliverai cumandad erranment que l um les 
oceist e l um si fist colperent les piez e les puinz e pendirent 
sur la riviere de ebron e pristrent le chief hisboseth 
si l ensevelirent el sepulchre abner en ebron 
jonathas le fiz saul out un fiz ki fud endieble des piez cinc anz 
out quant la nuvele vint de la mort saul e jonathan de jesrael 
e sa nurrice prist l enfant si s enfuid e par co qu ele se hastad 
li enfes chaid e clops en devint par le chair e out num li 
emfes miphiboseth 
tutes les lignees de israel vindrent a david en ebron 
si li distrent ' nus eimes de vus e voz parenz e tant cume 
saul regnad sur nus nostre duitre fud e devant nus alas e repairas 
e nostre sire te dist tu guarderas mun pople e tu 
iers duitre sur israel " tut issi parlerent a david si se alierent 
a lui si l enuinstrent a rei sur tut israel trente anz 
out david quant il cumencad a regner e quarante anz regnad 
en ebron regnad sur juda set anz e set meis en jerusalem 
yy anz sur tut israel e sur juda a cel cuntemple 
s en alad li reis e tute sa ost a jerusalem e asist les jebusiens 
ki la tindrent e il en despit del rei asistrent les cieus e les 
clops e les leprus as kernels de la cited si distrent al rei 
' tu n enterras en la cited si tu ne remues les clops e les cieus 
ki dient e aferment que tu n i metras le pie " e l um soleit 
pur co dire en respit li cieu e li clop dient nuls n enterrad 
en lur maisun tant cum il ierent david se curecad 
forment e asejad la cited e prist la tur de syon co est la 
cited david pramis out riches duns e la maistre cunestablie 
a celi ki primes en la cited enterreit e prendreit e le sum del 
mur la u fud li cunduiz de l ewe ki curut par la cited od 
sa lance tuchereit e les cieus e les clops ki david hairent 
e sur le mur esteient abatereit cume chascuns se hastad pur 
munter e primes entrer en la cited joab tuz les altres passad 
e en halt muntad e vers le rei criad e demandad la maistre 
cunestablie e li reis david prist la cited e les fortelesces e 
mult la esforcad e jerusalem l apelad e david esforcout chascun 
jur e amendout e deus fud od lui 
li reis yram enveiad messages al rei david pur fermer 
od lui amur e aliance e enveiad lui mairen de cedre e charpentiers 
e taillurs de pierre e firent une sale e un paleis a l oes 
le rei david e david s aperceut que deus out cunferméd 
sun regne sur israel e eslevéd prist femmes e suignantes 
plusurs e out plusurs fiz e filles e co furent les nums de 
ces ki furent nédz en jerusalem samua e sobab e nathan e 
salomon e jabaar e helisera e nefegh e jafia e lisama 
e elyada e elifelegh 
la nuvele vint as philistiens ke david fud enuinz a rei 
sur tut israel pur co asemblerent tuit pur querre e prendre 
david david cum il le sout vint baldement encuntre els a 
bataille li philistien se espandirent tuit el val de raphaim 
e david prist cunseil de nostre seignur s il ireit encuntre les 
philistiens e se il li livereit ses enemis nostre sire li respundi 
' alez i baldement e je s liverai en voz mains " david 
s en turnad aseurement e les philistiens en baalpharasim 
descunfist e ocist e si dist ' deus ad deviséd mes enemis devant 
mei si cume ewes se devisent pur co fud apelez cil 
lieus baalpharasim e li philistien guerpirent iloc lur deus 
e david les prist e ardeir les fist 
derechief s asemblerent li philistien a ost banie sur 
david si s espandirent el val de raphaim david prist cunseil de 
nostre seignur s il li livereit les philistiens u nun nostre 
sire respundi ' n i iras pas dreit encuntre els mais deriere els 
en vendras encuntre le plur e la plainte co est encuntre 
lur ydles e lur fals deus ki s meterunt a plur e a plainte e a 
desfaciun e cume tu orras le sun e la noise des angeles ki 
destruirrunt e descunfirunt les ydles e les fals deus as philistiens 
dunc les iras ferir kar lores en irrad deus devant tei 
e descunfirad l ost des philistiens " david le fist si cume nostre 
sire li out cumandéd e descunfist l ost as philistiens des gabe 
desque gazar 
derechief david asemblad trente milie de l esliture de 
israel e mut pur mener l arche u l um deprie le num nostre 
seignur de la maisun aminadab ki fud en gabaa si la mistrent 
sur un char nuvel e oza e haio ki furent fiz aminadab 
la menerent cume ele fud esmeue de la maisun aminadab 
haio ki guardout l arche alad devant e david e tuz ces de 
israel juerent devant nostre seignur od multes manieres d estrumenz 
od harpes e lires e tympans e frestels e cymbals 
quant il vindrent a l aire nachor oza estendid sa main 
vers l arche si la tint pur co que li buef eschalcirrouent e 
alches l enclinerent e nostre sire s en curechad vers ozam 
si l ferid e il chaid morz en la place apres l arche nostre seignur 
david en fud mult marriz de co que nostre sire out 
ferud ozam e muad le num de cel lieu pur co que oza i fud 
ocis pour out grant david a cel jur si dist ' cument purreie 
jo herbergier l arche nostre seignur " ne l osad pas mener en 
la cited david mais remaindre la fist en la maisun obededom 
de geth de lui dit l escripture qu il fud de geth pur co 
que sis peres mest en geth e la remest treis meis e nostre 
sires benesquid obededom e sa maisun la nuvele vint a 
david que deus out dunéd pur l arche a obededom beneicun 
pur co si dist ' or en irrai e l arche deu en ma maisun merrai 
fist assembler les einznez e le barnage de israel e les 
ordenez ki esteient del lignage levi si n alad pur l arche si 
l amenad od grant leece en la cited david e od david esteient 
plusurs cumpaignies e asez bestes pur faire sacrefises 
kar as set pas que cil firent ki l arche porterent l um sacrifiout 
un buef e un multun en l onurance nostre seignur e 
david sunout une maniere de orgenes ki esteient si aturné ke 
l um les liout as espaldes celi ki s sunout e il si sailleit e 
juout devant nostre seignur e david esteit vestudz de une 
vesture linge pur humilitet e tuit ensemble menerent 
l arche od leesce e od chanz e sons de busine 
cume l arche entrad en la cited david micol la fille 
saul guardad par une fenestre e vit le rei saillant e juant devant 
nostre seignur si l despist en sun quer e li reis e sa 
cumpaignie porterent enz l arche si l asistrent honestement el 
tabernacle que david li out aprestéd e li reis fist ses offerendes 
e ses oblatiuns cunread le jur tut le pople homes e 
femmes e puis les cungead e dunad lur la deu beneicun e 
chascuns returnad al sun cume david revint a sun paleis 
pur la feste tenir micol la fille saul vint encuntre lui si li 
dist ' hai cume as estéd ui glorius ki tei descuveris 
e esnuas des vestemenz reals devant les anceles de tes serfs 
si cume co fust uns saillur respundi david a micol ' si 
veirement cume deus vit jo juerai devant nostre seignur ki 
m eslist e plus m out chier que vostre pere e tut sun lignage 
e cumandad que jo fusse ducs sur tut le pople de israel e 
jo juerai e plus vil me frai que jo n ai estéd e humles ierc 
en mun quer e devant les anceles dunt tu as parléd e de tant 
serrai plus glorius micol la fille saul nen out enfant jesqu al 
jur de sa mort kar ele murut a l enfanter 
cume li reis fud el regne aseurez e deus li out pais 
dunee de tutes parz al prophete nathan parlad si li dist 
' tu veis que jo main en paleis de cedre e l arche deu est 
herbergié desuz peels " respundi nathan ' fai quanque 
te plaist kar nostre sire est od tei " la nuit apres 
deus mustrad sa volentet a nathan si li dist ' va e parole 
a mun serf david e di que jo li mand que ne vuil pas que 
il me face maisun ne jo ne mes unches en maisun des le jur 
que jo menai les fiz israel de egypte jesque cest jur mais 
erréd ai en tabernacles e en tentories par tuz les lieus u jo 
passai od les fiz israel e parlai jo nule feiz a alcune des 
lignees de israel u cumandai que ele guardast mun pople 
de israel u enquis de lui purquei ne m oust edifiéd maisun 
de cedre mais ore dirras ces paroles a david de la meie 
part ' jo te trais de la u tu guardas les berbiz ke tu fusses 
ducs sur mun pople de israel e fui od tei u que tu alasses 
e ocis tuz tes enemis devant tei e fait t ai de grant num sulunc 
le num des granz seignurs ki mainent en terre e jo aturnerai 
un lieu a mun pople de israel e si l i planterai e jo si mandrai 
od lui e n iert mais trublez ne les fiz de iniquited ne s 
traveillerunt mais si cume il firent devant des le jur que jo 
establi juges sur mun pople de israel e repos te durrai 
e pais de tuz tes enemis e jo te di devant que heirs te 
durrai e quant tes jurs ierent asumez e tu serras en repos 
od tes ancestres jo susciterai tun fiz e afermerai sun regne 
il edefierad maisun e temple a l honurance de mun num e 
estable frai le trone de sun regne parmanablement e jo li 
serrai pur pere e il me serrad pur fiz e s il vers mei 
mesprent je l chastierai par ses enemis kil guerrierunt e par 
enfermetez mais ma merci e ma misericorde ne li toldrai pas 
si cume jo fis a saul qui jo ai remuéd sur tei e ta maisun 
iert leale e tun regne parmanablement devant mei e tis trones 
serrad estables tuz jurs tuz ces paroles e tute ceste avisiun 
mustrad nathan a david de part nostre seignur 
david entrad el tabernacle la u l arche fud devant nostre 
seignur si li dist ' sire sire deu ki sui jo u ma maisun 
que tu m as menéd jesque a cest puint e encore tenez co 
a poi e diz que mis regnes lunges durrad co est la lei 
a hume ke hum te serve en simplicited e purted de sun 
curage e tu li faces merci si cume a mei l as fait que purrai 
dire vers tei tu sez bels sire que jo sui tis serfs pur ta 
pramesse que fais a abraham e ysaac e jacob e pur la misericorde 
de tun quer ces granz choses m as fait si que mustrer 
me vols a tun serf co que tu fras pur co sire deu tu es 
magnefiéd kar nuls n est deus fors tu e nuls n est ki tei 
resemble ki feist les granz choses que nus avums oid quel 
gent en terre si cume tun pople israel pur ki alas pur rachater 
le a tun oes e grant num te feis e merveilluses choses e horribles 
sur la terre pur rachater tun pople de egypte e des 
egyptiens que tu en la ruge mer oceis e lur deus forment 
jujas e descunfeis e feis le pople israel parmanablement tun 
pople e tu es lur deu pur co sire deus la parole 
que tu as parlee de mei e des miens furnis la que ele seit 
estable finablement e tis nums seit magnifiéd tuz dis que 
l um die que li sire des oz li sires puissanz est deu 
sur israel e la maisun tun serf david iert estable devant tei 
kar tu sire des oz deu de israel as reveléd a tun serf e as 
dit jo te edifierai maisun pur co jo tun serf ai pris alches 
de hardement que jo te requerge e face ceste ureisun pur 
co sire deus tu es deu verais e veraies serrunt tes paroles 
e tu as parléd vers mei tun serf cest bien cumence pur co 
e beneis la maisun tun serf que ele seit estable parmanablement 
devant tei pur co que tu as dit que ma maisun iert 
beneite parmanablement " 
david guerriad fierement les philistiens e mult les abaissad 
prist les citez ki ourent destreint israel a rendre a els 
treud e recut de ces citez david cume sires servises e truud 
d altre part guerriout ces de moab e forment les destrueit e 
de lur cors e de lur terres e de lur aveirs fist sun talent e 
moab lui fud obeisant e truud rendant e david descunfist 
adazer le fiz raab le rei de soba quant il en alad 
pur cunquerre la terre ki est sur le fluvie de eufraten prist 
de ses chevaliers mil e set cenz e vint milie de gelde 
trenchad les garez des chevals ki traistrent les curres mais cent 
des curres en retint a sun oes cil de sirie e de damasche 
vindrent en aie a adadezer le rei de soba e david en occist 
vint e dous milie de ces de sirie e mist se guardes 
en damasche si qu il de syrie rechut servise e treud e deu 
guardad david u qu il alast david prist les armes d or e les 
quivres d or e les urnemenz d or qu il cunquist sur la maignie 
adadezer e porter les fist en e areim mult de 
grant maniere prist de dous citez adadezer bethe e beroth 
de co fist salomon tuz les vaissels de araim el temple e neis 
le grant lavur que l um apeled mer d araim e les columnes 
e l altel 
la nuvele vint a tou le rei de emath que david out 
descunfit tut le esforz adadezer pur co enveiad sun fiz joram 
al rei david od riches presenz de vaissele d or e d argent 
e de araim e de ovre antive merciad le que il out desbaretéd 
e descunfit le rei adadezer kar enemis furent li reis 
thou e adadezer e li reis david rechut mult honureement 
le fiz thou e le present e cunfermerent entre sei amur e 
aliance e ferme pais e david seintefiad a l oes nostre seignur 
la vaissele que li reis thou li out enveiee od l altre or e argent 
qu il out pris des genz qu il cunquist de sirie de moab des fiz 
amon des philistiens de amalech de adadezer le fiz roab 
le rei de soba david se fist de grant num e fist lever 
un arc ki signe fud de victorie quant il returnad de sirie 
qu il out cunquise e ocis dis e uit milie humes el val de salines 
e joab dis milie e mist ses guardes en ydumee e 
chastel i fermad e tute ydumee la fud subjecte e rendid 
chevage e treud e deu guardad david quel part qu il alast 
e il regnad sur tute israel e dreiturier esguard faiseit e justice 
a tut le pople joab le fiz sarvie esteit maistre cunestables 
sur le ost e josaphath le fiz achilud esteit justise le rei e 
par lui e par sun esguard furent escrites e recheues les leis 
del pais e sadoc le fiz achitob e achimelech le fiz 
abiathar esteient pruveires e sarraias maistre escrivain de la 
curt e banaias le fiz joiade esteit sur la privee maisnee ki 
guardouent le cors le rei e l um les apelout a cel ure cerethi 
e pheleti co espelt en franceis ocianz e vivifianz kar entur 
le rei esturent e guarderent les prudumes e venjance firent des 
malfaiturs e li fiz david furent duitres del lignage juda 
li reis enquist si nuls fust remes del lignage saul a qui 
il poust faire merci pur amur jonathan e uns phe fud de 
la maignee saul e out num siba li reis l oid dire si l mandad 
si li dist ' es tu co siba " cil respundi ' sire jo sui siba 
tes serfs " respundi li reis ' est nuls remes del lignage saul 
ke jo li face la misericorde nostre seignur " respundi siba 
' uns des fiz jonathas i est remes si est endieble des 
piez e u est " fist li reis respundi siba ' il surjurne en la 
maisun machir le fiz amiel de lodabar " li reis erranment 
le mandad e cume miphiboseth le fiz jonathan le fiz saul 
vint devant david chalt pas chait a terre si aurad 
li reis l apelad par sun num miphiboseth e il respundi 
' jo tis serfs prez sui a tun plaisir " respundi david ' mar 
averas pour kar jo te frai merci pur jonathan tun pere e 
rendrai tei tute la plaine terre saul tun aiol e a curt esterras 
e a mun deis tuz jurs mangeras " e cil aurad le rei si dist 
' qui sui jo bels sires de qui tu as merci ki sui semblable 
a un mort chien " dunc apelad li reis siba si li dist ' tutes 
les choses ki furent saul e sun maisnil e tutes les apurtenances 
tut rend al fiz tun seignur pur co fai cultiver les terres e 
fai les fruiz venir pur miphiboseth servir e il esterrad a curt 
e a ma table manjerad " siba out quinze fiz e vint serfs e 
siba parlad al rei si li dist ' sire si cume tu l as cumandé 
je l frai e miphiboseth esterrad a curt e vendrad a tun deis si 
cume un de tes fiz " miphiboseth out un petit fiz e out 
num micha e tuz ces ki apurtindrent a la maisun siba servirent 
a miphiboseth e miphiboseth mest en jerusalem e la curt 
hantout si cume li reis l out cumandé mais clops fud de 
ambesdous les piez 
li reis des fiz amon murut e anon ses fiz rechut le 
regne el lieu del pere david le sout si dist que merci freit 
e honur a annon le fiz naas si cume naas li out fait merci 
pur co enveiad ses messages a annon pur lui cunforter de la 
mort sun pere cume li message vindrent en terre des fiz 
amon e devant le rei annon li barun de la terre parlerent al 
rei si li distrent ' quides tu que david pur l amur e l onur 
tun pere e pur tei cunforter ait enveiéd cha ses messages 
ne l ad pas pur co fait mais pur espier e aprendre l estre e 
damager le pais ses messages i ad enveiéd " pur co li reis 
anon fist prendre les messages le rei david e rere la 
meite des barbes e colper lur vesture tres par les nages si s 
cungead a tant cume la nuvele vint al rei david encuntre 
ses messages enveiad si lur mandad qu il surjurnassent en 
jerico decique lur barbes fussent recreues e puis venissent 
a curt li fiz amon s aperchurent qu il ourent mespris vers 
david si se criemstrent e enveierent de lur aveir esforciement 
as reis de syrie qu il lur fussant en aie encuntre le rei david 
e il i vindrent od vint milie humes de gelde d une part e od 
vint e un milie d altre part li reis david le sout e enveiad 
encuntre els joab e tute sa ost e li fiz amon eissirent de 
lur cited e ordenerent lur eschieles devant les portes e li 
reis de syrie soba e roob e istob e maacha esteient de une 
part el champ cume joab vit que ses enemis li furent devant 
e deriere eslist une partie del mielz de tut israel e 
ordenad ses eschieles e entrad en champ encuntre les reis de 
syrie le surplus de l ost livrad a abisai sun frere qu il se 
cumbatist encuntre les fiz amon si li dist ' si li syrien 
me metent en fuie tu guenchiras vers mei si me airas e si 
li fiz amon te cunquerent jo t airai si te cuntienc cum bon 
vassal e cumbatuns pur nostre pople e pur la cited nostre 
seignur e nostre sires frad sun plaisir " lores se apruchad 
joab od tute s ost as syriens e fierement les asaillid e 
li syrien erranment turnerent a fuie e guerpirent le champ 
cume co virent li fiz amon e il ensement turnerent a fuie e 
entrerent en lur cited e joab a tant s en turnad e vint en 
jerusalem 
li sirien pur co que ces de israel les ourent descunfiz 
derechief s asemblerent e li reis adadezer mandad les syriens 
ki esteient ultre l ewe si vindrent e saboc ki maistre 
cunestables esteit de la chevalerie adadezer fud princes de tute 
l ost la nuvele vint al rei david e il si fist assembler tut 
israel e passad le flum jurdan e vint en elema e li sirien 
vindrent a bataille encuntre david si se cumbatirent cuntre 
lui mais li syrien furent laidement descunfiz si s enfuirent 
e david en prist des siriens set cenz curres e oscist 
quarante milie chevaliers e saboc ki maistre cunestable ert 
de l ost e li rei ki furent venuz en l aie le rei adadezer e furent 
descunfiz firent pais e plait al rei david si l servirent e n oserent 
pois aie faire as fiz amon 
l an apres a cel cuntemple que reis se solent esmuveir 
a ost e a bataille co est en 
mai li reis david enveiad joab 
e od lui l ost de israel e guasterent la terre as fiz amon e 
asistrent rabath une lur cited mais li reis david fud remes 
en jerusalem 
entre ces afaires li reis david a un jur levad apres 
meriene si se alout esbaniant en un solier e vit une 
dame ki se baignout en un solier de l altre part si fud durement 
bele e li reis cumandad que l um enqueist ki ele fust 
e l um si fist si li dist l um ke co fud bethsabee la fille 
heliam la muillier urie de chet e li reis la mandad 
si vint e od lui dormid e la dame cunchut e puis returnad 
a sa maisun cume la dame aparchut qu ele fud enceinte al 
rei le mandad e li reis tramist sun message a joab e cumandad 
qu il li enveiast urie le barun cele dame e il li enveiad 
e david cume urie fud returnéd enquist cume joab 
le fist e li poples e cument il le feissent del siege e quant 
li reis out enquis des nuveles de urie cumandad lui qu il returnast 
a sa maisun qu il i oust ses aises urie s en turnad e 
l um enveiad riche livreisun de la curt a sun ostel mais urie 
ne returnad pas a sun ostel mais remest la nuit a curt e jut 
od les les serjanz le rei e li reis le sout si li dist le matin 
' tu es traveilliez e mult as erréd e purquei ne vas a ta 
maisun pur tes aises aveir " respundi urie ' l arche deu e israel 
e juda mainent en paveilluns e mis sires joab e tes serfs 
bel sire gisent a terre e jo cument enterrai en ma maisun 
pur beivre e pur mangier e pur aveir od ma femme mes deduiz 
par la salvete de tei bel sire nel frai pas " respundi 
li reis ' remain ui mais e le matin returneras " e urie 
remest tut le jur e li reis le sumunst de mangier a 
curt e il si fist e li reis le fist enivrer mais nepurquant il 
se dormid la nuit od la maisnee e ne returnad pas a sa maisun 
le matin li reis fist faire un brief e mandad a joab qu il meist 
urie la u li esturs fust plus forz en la bataille e qu il le 
laissast ocire e cel brief fud bailléd a urie e il s en turnad od 
tut vint a l ost e livrad a joab le brief joab par le cumandement 
david mist urie encuntre ces qu il sout ki furent 
cumbateurs forz e fiers e ces de la cited eissirent e 
cumbatirent encuntre joab e ocistrent de la maignee david les plusurs 
e urie entre les altres cume urie fud morz joab aturnad 
un message si l enveiad al rei pur mander ses estres si li 
dist ' quant tu averas cuntéd e mustréd nostre estre al rei 
si tu veis qu il se desdeigne e enquierge purquei nus si 
apruchamus al mur e died ' dun ne seustes que l um lance 
legierement les darz del mur e des kernels ki osist abimelech 
le fiz jeroboal dun ne jetad une femme sur lui une 
piece de muele del mur si l osict en thebes purquei venistes 
si pres del mur si li reis si paroled erranment si dirras 
a sire e neis tun serf urie est morz " li messages vint 
al rei si cuntad quanque joab li out cumandéd cuntad que 
cil de la cited se furent eissud encuntre les lur en champ e 
qu il les ourent chaciéd e enz ariere entassad es portes de la 
cited e que li archier ki furent sur le mur ourent trait as lur 
e une masse naffréd e ke urie fud morz respundi li 
reis ' di a joab qu il ne se dehaite pas kar diverses sunt 
les aventures de bataille e ore chiet cist e ore li altres 
pur co li die qu il haite ses cumpaignuns e amonested de 
prendre e destruire la cited " la femme urie sout que ses sires fud 
morz si l plainst e quant passee fud la plainte david la mandad 
si la prist a femme e la dame out tost enfant 
cest afaire que david out fait desplout mult a nostre seignur 
si enveiad a lui nathan le prophete e il li dist cest 
respit ' dous humes furent en une cited li uns fud riches 
li altres povres li riches out mult bues e berbiz li povres 
n en out mais une oveille qu il out achatee e nurrie od ses 
enfanz e manjout de sa viande e beveit de sun beivre e tant li 
fud privee que en sa culche dormeit si la tint cume sa fille 
e cume uns pelerins vint al riche hume pur herbergier e li 
riches huem volt faire cunvivie al pelerin ne volt nient prendre 
de ses bues ne de ses berbiz mais fist prendre la berbeiete al 
povre hume si n fist aturner viande a celi qu il out herbergiéd " 
li reis s en curechad forment e out grant indignatiun vers celi 
ki co out fait si dist al prophete nathan ' si veirement cume 
deu vit celi ki co ad fait en murrad e quatre duble 
la berbeiete rendrad " respundi nathan ' tu es cil ki co ad 
fait e nostre sire te manded ces paroles jo te enuins a 
rei sur israel e de saul te delivrai e dunai tei le palais 
tun seignur e les femmes tun seignur e israel e juda e si 
co est poi jo te durrai mult plus e purquei as despité 
ma parole e as fait mal e pecchie devant mei urie as fait ocire 
a tort e sa femme as prise a tun oes pur co ne defaldrad 
ja ocisiun de ta maisun pur co que tu as mei en despit e pris 
as la femme urie a tun oes a tort jo susciterai mal sur tei 
de ta maisun meime e tolderai tei tes femmes si que l um bien 
le saverad tu as fait cest ovre priveement mais jo uverai 
apertement devant tuz ces de israel " respundi david a nathan 
' mespris ai e pecchié vers nostre seignur " respundi nathan 
a david ' nostre sire ad respleitéd la peine de tun pecchie 
n i murras pas mais pur co que tu as fait as enemis nostre 
seignur sun num blasmer ki tel rei eslist ki si ad uveréd tes 
fiz ki est ja nez en murrad " li prophetes nathan s en turnad 
e nostre sires ferid le enfancunet que david out engendréd 
de la femme urie e enmaladid e fud desesperez mais 
david requist nostre seignur pur l enfant e mangier ne volt 
mais une part s en turnad e jut a terre e preiad pur l enfant 
li einznez de la maisun le rei vindrent pur esforcier le rei 
qu il levast sus de terre mais il ne volt lever ne mangier 
le setme jur murut li enfes e li serjant ourent pour annuncier 
al rei la mort l enfant si distrent entre sei ' tant cume 
li enfes vesquid quant nus en parlium al rei ne nus deignad 
oir forment iert ore marriz si nus li diums que morz est 
li enfes " li reis s aperchut que li enfes fud morz par le 
semblant que li serjant firent si lur demandad e il li distrent que 
morz fud lores levad li reis de terre u il giseit si se lavad 
e aturnad prist altre afublail si n alad al temple nostre seignur 
e aurad pois returnad al palais e cumandad que l um 
meist napes si manjad ' sire " firent les privez le rei ' que 
deit co tant cume li enfes vesquid jeunas e pluras 
e quant morz fud erranment levas e manjas " respundi li 
reis ' tant cume li enfes vesquid jo esperoue que deu le 
guaresist e pur co jeunowe e pluroue mais puisque morz est 
que amuntast mun jeunie e ma plainte nel purrai pas faire 
a mei repairer einz m estuet a lui venir " david cunfortad 
sa muiller bethsabee ki deshaitee fud e engendrad de li un fiz 
e ele le fist apeler salomun e nostre sires l amad si enveiad 
nathan le prophete si l fist apeler amable pur co que deu l amad 
joab tint le siege fermement entur rabath la cited des 
fiz amon si enveiad ses messages al rei david si li mandad 
que cil de la cited que il out asegié ne se pourent mais tenir 
e que li reis pur co venist e la cited preist ke la victorie 
ne fust aturnee a lui ki cunestables ert mais a sun seignur 
li reis pur co asemblad sa gent e vint jesque a la cited rabba 
si l asaillid si la prist prist la curune del chief le rei 
ki d or esteit e asise de pierres preciuses si l asist sur sun chief 
e merveilluse preie e merveilluses choses i truvad e si s enmenad 
e fist prendre le pople de la citiet si fist de serres detrenchier 
e de chars ferrez defuler e de hansacs desmembrer e detrenchier 
si cume l um fait la terre mole dunt l um fait la tiule e si l 
fist par tutes les cites des fiz amon e pois returnad 
absalon le fiz david out une surur thamar fud apelee 
e mult fud bele si l amad un des fiz le rei amon par num 
si l amad tant forment qu il enmaladid kar grevuse chose lui 
semblad a mustrer a la pulcele nule descuvenue cil amon 
out un sun privet ami jonadab le fiz semmaa le frere david 
cil jonadab fud cuintes mult e dist al bacheler ' qu espelt 
que tu es si dehaitez e si enmegriz purquei ne l me descuvres " 
respundi amon ' jo aim thamar la surur mun frere 
absalon " jonadab respundi ' malade te feindras e encuntre 
lit girras e quant li reis vendrad pur tei veer si li 
dirras sire fai cha venir ma surur thamar que ele me face 
viande a mun oes e a mangier me duinst de sa main " amon 
tut issi le fist e quant li reis le vint veer tut issi le 
requist e li reis enveiad pur sa fille thamar e ele vint a 
l hostel amon sun frere u il se giseit si aturnad un mol 
mangier devant lui a sun oes e cume tut fud apresté vint 
si l asist devant sun frere mais il ne l volt guster einz cumandad 
que nuls ne remeist en la chambre fors la pulcele thamar 
quant la chambre fud delivre ' or en vien " fist se il ' bele 
suer si me dune a manger de ta main " la dameisele le fist 
issi e amon chalt pas la saisid e sa volentet li descuvrid 
respundi la pulcele ' nu faire bel frere nu faire tel sotie 
encuntre lei e encuntre raisun kar ne purreie pas suffrir 
tel verguigne e tu serreies tenuz pur fol en israel mais 
requer le rei qu il me te duigne e il ne m escundirad pas " 
li bachelers ne tint plait de ses paroles mais a force fist de 
la pulcele sa volentet e puis la haid qu il ne l out amee 
devant si li dist qu ele s en alast respundi la meschine 
' ico que tu ore me fais est pis que la hunte que devant me 
feis quant si vilment me vols de tun ostel jeter " amon ne la 
volt oir mais apelad un sun serjant e cumandad que la 
meschine enjetast e apres lui l us fermast la meschine fud 
vestue de une gunele ki li batid al talun e si soleient a cel 
cuntemple estre vestues pulceles ki furent filles de rei li 
serjanz mist fors la meschine e apres li clost l us e ele 
descirad sa gunele e jetad puldre sur sun chief e de ses mains 
cuvrid sun chief si s en alad criante e plurante absolon sis 
freres sout cume ele fud laidie cunfortad la si li dist 
' ore te tais bele suer tis freres est ki co t ad fait mar 
te mariras " e la dameisele remest e surjurnad od absalon 
sun frere a anguisse e a dulur li reis sout l afaire e 
forment en fud dolenz mais ne volt trubler sun fiz amon ki 
il mult amad kar il fud li einznez de ses fiz mais absalon 
ne parlad ne poi ne grant a sun frere amon kar de quer le 
haid pur sa surur thamar qu il out violee 
apres dous anz avint a une feiz que absalon fist tundre 
ses berbiz en baalsor ki est apres effraim si fist un grant 
cunvivie e requist le rei qu il i venist e ses fiz respundi li 
reis a absalon ' nu faire bel fiz ne requier pas que tuit i 
vengums si te grevums " n i volt pas venir li reis mais a 
absalon dunad sa beneicun ' sire sire " fist absalon ' quant 
venir n i vols vienge i siveals mes freres amon " respundi 
li reis ' n est mestier qu il i vienge " mais nepuroc tant le 
esforchad absalon qu il li dunad cunge si en vindrent od 
absalon amon ki einznez esteit e tuit li fiz al rei 
e out cumandéd a ses humes qu il guaitassent quant amon 
fust enivrez e quant il lur dirreit oceissent amon e que 
mar en eussent pour quant il ki lur sires esteet l out cumandéd 
e amonestad les qu il le feissent cume bon vassal e il 
le firent tut issi cum il l out cumandéd e ocistrent amon e 
li altre fiz le rei saillirent as muls si s enfuirent e devant 
co qu il venissent la nuvele vint al rei que absalon out tuz 
les fiz le rei ocis e que n i out neis uns remes dunc levad 
li reis e depeschad e descirad tuz ses dras e chaid a terre 
e tuz ces ki entur lui furent detraistrent e depanerent lur 
dras fist se uns ki ert devant le rei jonadab le fiz 
semmaa le frere david ' ne quider pas bel sire que tuz voz 
fiz seient ocis suls amon est morz kar absalon le haid des 
l ure qu il fist force e verguigne a sa surur thamar e pur 
co ne l pense ja que tuit tes fiz seient morz kar suls amon 
est morz " a tant une guaite vit venir grant pople par delet le 
munt dunc dist jonadab al rei ' veez ci voz fiz tuz 
si cume jo l dis " estlesvus li fiz le rei entrerent e vindrent 
devant le rei crianz e plurzanz e li reis e tuz cez ki devant 
lui furent plurerent e plainstrent forment e david plurad e 
plainst sun fiz amon multz jurz absalon s enfuid a tholomai 
le fiz amiur le rei de jessur e la demurad treis anz a tant 
cessad david a pursieure absalon kar alques fud le dol 
amesuréd e atempréd de la mort amon 
joab s aperchut que alches fud li quers del rei turnéd 
vers absalon si enveiad a tecue e de la fist venir une sage 
femme si li dist ' fai semblant de duleir e de plur 
si t afuble de vestement de plur si cume femme ki lunges ait 
pluree pur mort vendras devant le rei si parleras al 
rei en ceste baillie " si l afaitad a sa volentet la dame 
vint devant le rei chai a terre devant lui e aurad si li dist 
' guarisse mei sires " respundi li reis ' quel busuin as a faire " 
cele respundi ' sire jo sui une vedve kar mis mariz est morz 
e jo oi dous fiz si levad entre els tenchun en champ e nuls 
n i out qui departir les poust e li uns ocist l altre e li 
parent vienent a mei e demandent mun fiz qu il l ocient pur 
sun frere qu il ad mort e volent esteindre la stencele ki remise 
m est que remenbrance ne seit de mun marid ne qu il n ait 
heir " respundi li reis ' va a ta reseantise e jo cumanderai 
pur tei que bien serrad " respundi la dame ' sur mei seit 
ceste iniquited si estre pot e sur la maignee mun pere que 
un de mes fiz ocist sun frere mais li reis en sun trone seit 
senz mesprisun kar culpes n as que absalon ocist amon 
sun frere ki dignes fud de mort " en tel sen dist la dame 
les paroles qu ele dist li reis respundi ' si alcuns te 
contredit fai le venir devant mei e pois en iert fins " respundi 
la dame ' membre tei sire de deu nostre seignur 
que li parent ne facent venjance e qu il ne ocient mun 
fiz " respundi li reis ' si veirement cume nostre sires vit 
neis un peil ne li charrad par mal del chief " respundi la 
femme " sueffre sire que jo parolge a tei parole " fist li 
reis dunc dist la dame ' purquei as penséd en ceste maniere 
encuntre absalon e ses cumpaignuns e as tele parole dite dunt 
pecchied en est endreit co que tu ne s fais repairier ki jetez 
sunt de israel cume chaitifs e sunt en tel lieu u il purrunt 
estre destreint a servir a ydles e fals deus tuz murrums e 
sumes cume l ewe ki esculurge sur la terre e puis ne returne 
e deu ne volt que nul alme ne perisse pur co sire pense que 
absalon ne perisse ki est de la terre jetez pur co vinc parler a tei 
mun seignur ceste parole devant le pople e tu m as oid e 
deliveras mei tue ancele de tuz ces ki mei e mun fiz voleient 
oster de l heritage nostre seignur e jo di ceste parole 
que la tue parole seit ferme e acceptabe cume sacrefise kar 
tu mis sires es si cume angele nostre seignur ki par losenge ne par 
mesdire ne poz estre desturnéd del dreit pur co est nostre sires 
od tei " respundi li reis ' ne me ceile pas co que jo te demanderai " 
respundi la femme ' parole sire co que tu plaist " 
respundi li reis ' as tu co fait par le cunseil joab " la 
dame respundi ' par la tue salud tu ne vaiz ne a destre ne 
a senestre si par la verited nun quanque tu as parléd kar 
tes serfs joab me cumandad que parlasse a tei e mist 
ces paroles a ma buche que jo en ma persone e en la persone 
de mes fiz parlasse de tei e de tes fiz e tu es sages bels 
sires si cume uns angeles deu que tu entenz les choses " 
lores dist li reis a joab ' ore sui apaiéd e fait ai ta volentet 
pur co va e fai revenir absalon " e joab a ces paroles chai 
a terre e aurad e benesquid le rei si li dist ' ui ai entendud 
que grace ai truvé vers tei kar fait as ma requeste " 
dunc mut joab e alad en gessur e amenad absalon en jerusalem 
mais li reis cumandad qu il estust a sa maisun si qu il 
ne venist devant lui e absalon mest a sa maisun e ne vint 
pas a curt ne devant le rei mais nuls ne fud si bels en tute 
israel cume fud absalon kar del pied jesque en amunt ne fud 
en sun cors nule blesmure ne nule mesfacun une feiz par 
an fist tundre ses chevols quant sa chevelure li fud a grevance 
e pesout dunc la chevelure dous cenz sicles al peis cumunal 
dous anz estut absalon en jerusalem si qu il ne vint 
devant le rei pur co mandad joab kar enveier le volt al 
rei mais joab n i volt venir altre feiz enveiad pur lui e 
il n i volt venir pur co cumandad a ses serjanz que il 
tuchassent le fu as orges joab e il si firent li hume joab 
le virent e desirerent lur vesture e la nuvele porterent a lur 
seignur dunc vint joab a la maisun absalon si li dist 
' purquei as fait ardre mes blez " respundi absalon 
' jo enveiai a tei e requis que venisses a mei kar enveier 
te voil al rei pur dire lui que pur nient sui venuz de 
gessur u jo fui en eissil quant jo ne puis venir devant le 
rei e pri que jo puisse venir devant lui e si lui 
menbred encore de mun mesfait que il m ocie " joab vint devant le 
rei e parlad pur absalon e li reis mandad absalon si vint 
devant le rei si aurad a terre puis s il baisad li reis 
absalon se fist faire curre un e tint maisnee de chevaliers 
e cinquante hummes fist devant lui aler e par custume 
matin veneit e estout apres la porte al chemin e tuz cez ki 
ourent alcun busuin a faire vers le rei bel apelad e baisad e 
demandad de quels citiez e de quel lignage il fussent si lur 
dist ' m est vis que vostre parole est dreituriere e bone 
mais nuls n est a co asis par le rei pur oir les paroles ne les 
plaintes mais ki me frad juge que jo receive bonement ces 
ki unt parole a mustrer e jo frai dreiture a tuz amiablement 
e dulcement " issi l faiseit a tuz ces de israel ki veneient a curt 
pur nule parole atraeit a sei par co les quers a ces de israel 
al quarantime an pois que david vint a achimelech le 
pruveire en nobe e prist de lui pain e la spee goliad e li 
reis saul pur co fist ocire quatre vinz pruveires e cinc e 
destruire nobe lur cited e david dechut le prestre achimelech e fud 
acheisun de la mort de tantes genz en venjance 
de co e d altres mesfaiz suffrid nostre sires que al 
quarantime an apres sis fiz absalon vint a lui e prist cunge 
de aler en ebron e feinst k il out fait vud que se deu le 
remenast en jerusalem que il freit ofrende e sacrefise li reis 
cungied li dunad e il s en turnad e vint en ebron e enveiad 
chalt pas ses messages par tutes les lignees de israel si lur 
mandad que si tost cume il oissent la busine suner que il 
criassent que absalon regnereit en ebron e absalon out 
menéd dous cenz hummes od lui de jerusalem mais il 
nen sourent de la felenie que il pensout ne tant ne quant 
si out mandéd achitophel le cunseiller david de gilo sa 
cited e cume absalon fist le sacrefise ces ki od lui furent 
firent cunjureisun encuntre david e li poples apluveit de 
tutes parz e fud e se teneit od absalon 
uns messages vint a david si li dist ' tuz ces de 
israel siwent de quer absalon tun fiz " e li reis cume il 
sout la nuvele de sun fiz qu il out si felenessement uveréd 
envers lui parlad as suens ki od lui furent remes si lur 
dist ' metums nus en fuie hastivement que absalon ne vienge 
si nus prenge sudeement e la cited e ocie co qu il i truverad " 
respundirent al rei ces ki furent od lui remes ' sire dreit 
reis quanque tu cumandes volentiers le frum " a tant 
eissid li reis de jerusalem od tute sa gent a pie mais que il 
i laissad dis de ses suignantes pur guarder le palais e ses 
hummes alerent pres de lui e ces de la porivee maisnee ki 
furent apelez chereti e pheleti e bonimes vassals sis cenz de 
geth ki furent venud od le rei david de geth si li dist 
' purquei viens tu od nus returne returne e remain od 
le rei absalon kar tu es estranges e ci es venuz de altre cuntree 
hier tant se valt cha venis e ui en viens od nus ki en 
fuiums mais jo irrai la u jo purrai e pur co remeine 
ariere od tei tes cumpaignuns e nostre sire te faced merci 
kar tu m as mustréd lealtet e grace " respundi ethai ' si 
veirement cume nostre sire vit e tu bels sires en cel lieu u 
tu serras u a mort u a vie jo i serrai " respundi david 
' vien dunc vien e passe od mei " e ethai de geth e si 
cumpaignun e tut li altre passerent od le rei l ewe de cedron 
a plainte a dulur e a plur e pristrent le chemin encuntre le 
desert e sadoch od tut le clergie furent od david e porterent 
l arche nostre seignur si l asistrent pur prendre cunseil 
de nostre seignur quel part david guenchireit e abiathar 
muntad en un lieu alches halt que tuz le poussent veer 
e fist sa ureisun a deu decique tuit li poples fud venuz ki 
eissud fud de la cited mais deu ne li fist nul respuns 
pur co cumandad david que l um portast l arche ariere en la 
cited si dist ' si grace puis truver vers nostre seignur il me 
remerrad e l arche encore musterad e sun tabernacle e s il 
dit que jo ne li plais prest sui face de mei tut sun 
bon " dunc parlad a sadoc le pruveire e ruvad qu il returnast a la 
cited en la sainte pais deu e que achimas le fiz sadoch e 
jonathas le fiz abiathar remeissent od els en la cited e dist 
li reis qu il se tapireit as champaignes del desert d ici qu il li 
mandassent par achimas e jonathan cume il se cuntendreit 
sadoch e abiathar li pruveire porterent l arche nostre seignur 
en jerusalem e surjurnerent od tut 
david passad par le munt d olivete e al munter cuverid 
sun chief qu l um ne l veist plurer e nus piez alad e tuit 
li poples ki od lui esteit plurout e out le chief cuvert e la 
nuvele vint a david que achitofel fud od absalon pur co si 
dist david ' sires deu fai fol le cunseil achitofel " cum il 
vint al sumet del munt u il volt aurer nostre seignur cusai 
uns prudums vint encuntre lui desirez out ses dras e puldre 
sur le chief e david li dist ' si tu t en viens od mei 
tu m iers a charge mais si tu returnes a la cited e dies a absalon 
sire reis jo sui tis hum suffre que jo vive si cume jo ai 
esté od tun pere od tei si te plaist serrai si tu l fais dunc 
desfras bien le cunseil achitophel e averas od tei sadoc e 
abiathar les pruveires e co que tu orras a curt e en la chambre 
le rei lur dirras e od els sunt lur dous fiz achimas e jonathan 
par els me manderas co que tu en orras " cusai l ami 
david returnad e vint en jerusalem cume li reis absalon i entrad 
cume david out un poi aléd avant el munt siba le 
serjant miphiboseth vint encuntre lui od dous adnez chargiez 
de pain e out cent liaces de grapes secches e cent freels de 
figes e dous barilz de vin fist li reis a siba ' ico que deit " 
respundi siba ' ces adnes sunt voz si s ai menez pur 
co que voz enfanz les muntent e cest pain e les figes e les 
grapes que les voz se dignent e cest vin que ces en beivent 
ki se alasserunt par aventure al desert " respundi li reis ' u 
est li fiz tun seignur " respundi siba ' il remest s en jerusalem 
si dist a cest jur de ui me rendrad li sires de israel 
le regne mun pere " respundi li reis a siba ' tues seient 
tutes les choses ki furent miphiboseth " respundi siba ' sire 
sire co requier que grace truisse envers tei " 
david vint jesque a baurim e estevus un vassal semei 
le fiz iera del parente saul vint d iloc vers lui e maldist david 
e rochout pierres encuntre lui e encuntre tuz ses humes 
e tut li poples e tuit li bon champiun alerent a destre e a 
senestre del rei e parlad cil fel semei en ceste maniere 
encuntre le rei ' ore t en va ore t en va homicide hume 
belial ore te ad rendud nostre sires tut le sanc que tu 
espandis de la maisun saul kar tu as envaid le regne pur lui 
e deu ad duné le regne a absalon tun fiz e tes mals 
te priement ore aval kar tu es homicide e hum malfaisant " 
dunc dist abisai le fiz sarvie al rei ' purquei maldit 
cest chien ki ja murrad lu rei jo i irrai e le chief li colperai " 
respundi li rei ' cument vus fiz sarvie volez cestui 
ocire si cume vus feistes abner suffrez qu il maldie nostre 
sire suffre qu il me maldie e ki est ki li demanderad purquei 
issil fait danz semei mes fiz ki jo ai engendré de 
ma charn me qiert ocire e est merveille se cist fiz gemini 
me maldit suffrez qu il me maldie sulunc la volentet nostre 
seignur si par aventure nostre sires volsist veer ma afflictiun 
e faire bien pur ceste maleicun de ui " david od ses cumpaignuns 
tint sun chemin avant e semei alad al pendant del 
munt en coste si l maldiseit s il derochout e puldre jetout 
sur els 
david e ses cumpaignuns vindrent tut las la u il volstrent 
lores demurer si se aiserent al mielz qu il pourent e 
absalon fud en la cited de jerusalem e od lui achitofel 
cume cusai li ami david vint devant absalon saluad le en 
ceste maniere ' salf seit li reis salf seit li reis " 
absalon li respundi ' est co la grace que tu mustres a tun 
ami david e ne vas od lui " respundi cusai a absalon 
' n irrai pas od lui mais od celui ki nostre sires ad 
eslit e li poples ki est ici e tuit israel od lui esterrai e 
maindrai e servirai si cume fui a tun pere obeissant tut issi 
obeirai a tei " 
absalon parlad a achitofel si li dist ' pernez cunseil 
que m est a faire " respundi achitofel ' entre en la chambre 
u sunt les suignantes tun pere e fai od els ta volentet que 
de quel ure que li poples saverad que hunid avras tun pere 
plus fermement tiengent od tei encuntre tun pere " pur co 
tendirent a absalon un paveillun e un solier e absalon 
entrad as suignantes le pere ki remestrent pur le paleis guarder 
devant tuz cezs de israel le cunseil achitofel fud a 
cel tens tut ensement cume l um oust pris cunseil de nostre 
seignur etant cume il fud od david e quant il fud od absalon 
achitofel parlad a absalon si li dist ' jo eslirrai duze 
milie humes si irrai e pursiwerai e enchalcerai david a nuit 
si m enbaterai sur lui sudeement e sur les suens cume sur cels ki 
las sunt si l descunfirai e quant tut li suen serrunt turné 
a fuie jo ocirai le rei cume celui ki ert senz aie e puis remerrai 
tut le pople si cume uns hum solt returner tu quiers 
un sul hume e tuit li altres poples serrad en pais " li 
cunseilz plout a absalon e a tuz les einznez de israel mais 
absalon mandad dunc cusai si vint e absalon li dist ' tel 
cunseil ad dunéd achitofel devums le faire u nun quel 
cunseil nus durras " respundi cusai ' n est pas bon li cunseilz 
que achitofel ad dunéd a ceste feiz bien cunuiz tun pere 
e ces ki od lui sunt que il sunt bonime vassal e de amer 
curage si cume urs a ki sunt raviz si ursetel e tis 
peres ad mult guerre hantee e ne demurrad pas od ses 
cumpaignuns pot cel estre ore se tapist en alcune fosse u en 
altre lieu la u bon li est e si uns huem chiet el cumencement 
alcuns l orrad e dirrad que descunfiz est li poples ki 
siweit absalon e quidez que david ki est hardiz cume 
liuns que il se defaille de pour nu frad pas kar bien set tuit li 
poples de israel que tis peres est bons champiuns e pruz sunt 
e vaillant tuit cil ki od lui sunt mais co me semble bon 
cunseil fai asembler tuit le pople de dan jesque bersabee 
ki est senz numbre si cume li graviers de mer e tu serras 
od els e nus le irrums asaillir fierement u qu il seit si 
cuverums chalt pas si cume la rusee cuvred la terre e ne larrums 
neis un vivre de tuz ces ki od lui sunt e se il se met en 
alcune cited tut israel se bon vus est averunerad la cited de 
chables e trarrum enz un ewe si que neis une perette n en 
seit truvee " respundi absalon e ces ki od lui esteient ' mielz 
valt le cunseil cusai que li cunseilz achitofel " 
kar par la volentet deu fud desfait le cunseil achitofel ki 
bon esteit a lur oes pur co que deu volt metre absalon a 
mal cum il l out deservid cusai parlad a sadoch e a abiathar 
les pruveires si lur dist ' tel cunseil dunad achitofel 
a absalon e as suens e jo tel " si lur dist le afaire ' pur 
co mandez delivrement a david ke il ne demurge pas a nuit 
en la campaigne del desert mais erranment s en turt que il e 
li sun ne seient suzpris " jonathas e achimas esturent delet 
la funtaine rogel kar il n oserent pas entrer ne estre veuz 
en la cited mais une meschine si cum ele volsist dras laver 
i alad si lur dist e il s en turnerent e la nuvele porterent 
a david uns garz les vit si l nunciad a absalon mais il 
entrerent hastivement en une maisun a un humme de baurim 
ki out un puiz en sa curt e il andui entrerent el puiz e 
une femme estendi un drap sur le puiz si cume ele i sechast 
orge piléd pur faire gruel cume li message absalon vindrent 
a la maisun e parlerent a cele femme demanderent u fust 
achimas e jonathan la femme respundi que il 
passerent delivrement tant tost cum il ourent beu e ces quant 
il ne s truverent returnerent s en en jerusalem cume cels 
s en furent parti li altre munterent sus del puiz si s en turnerent 
e la nuvele porterent a david lores levad david e tuit 
li poples ki od lui esteit e passerent le flum jurdan jesqu il 
ajurnad devant co que il fust seud si que un pie ne remest ki 
ne passast 
achitofel s aperchut que l um ne fist pas co qu il out loé 
pur co s en turnad e vint a sa cited e a sa maisun e ordenad 
ses choses si se pendid e l um l ensevelid al sepulcre sun 
pere david vint en manaim la u les angeles encuntrerent 
jacob e absalon passad le flum e tuz ces ki od lui furent 
tuz ces de israel e absalon fist maistre cunestable de sa 
ost amasa ki fud fiz jezra de jezreli e engendréd l out de 
une fille naas co fud ysai le pere david e la dame out 
num abigail e fud suer sarvie ki fud mere joab e israel 
se alogierent od absalon en terre galaad 
cume david fud venuz as herberges sobi le fiz naas 
de rabath ki fud la cited as fiz amon e mathir le 
fiz amiel de lodobar e berzelai de galaad de rogelim 
offrirent a david riches dras de lit e tapiz e vaissele e furment 
e orge e farine e flur delieement buletee e feves e lentille 
e ceire quite e miel e bure e oeilles e gras veels si li 
dunerent e al pople ki od lui esteit kar il quiderent que li 
poples oust eud mesaise el desert 
david survit sa ost si fist cunestables sur mil chevaliers 
e altres sur cent e partid sun pople en treis e livrad 
l une partie a joab e l altre a abisai e la tierce a ethai ki 
fud de geth si dist al pople ' jo vendrai od vus a la bataille " 
respundi li poples ' nu fras si nus fuium de champ 
n entendrunt mie grant plait u la meited de nus chieced par 
terre de co ne lur iert a guaires kar tu suls puz estre acuntez 
pur dis milie pur co est mielz que remaignes en la 
cited si i serras cume nostre fortelesce " respundi li reis 
' seit si cume vus plaist " li reis david estut delet la porte 
e l ost eissid par centeines e par milliers e li reis cumandad 
a joab e abisai e a athai qu il li guardassent sein e salf absalon 
e tuit li poples oid cume li reis fist sun cumandement 
de absalon e li ost david s esmut e vint en champ encuntre 
israel ki se teneit od absalon e la bataille fud en une lande 
de effraim e la descunfiture turnad sur israel e la gent 
david en ocistrent vint milie de israel e li cumbateur se 
furent espandu par tute la terre e plus i perirent par le mal 
pas que il truverent en la lande que ocis i fusent de armes 
al jur avint issi que absalon encuntrad la maignee david e 
seeit sur un mul cume li muls vint suz un grant chaigne 
e ki mult out branches une des branches aerst absalon par 
la tresce e li muls passad avant e cil pendid a la branche 
uns huem s aperchut e a joab le nunciad respundi 
joab ' si tu l veis purquei hastivement ne l oceis e jo te 
dunasse vint sicles d argent e un baldrei " cil respundi 
' si m en dunasses mil de tes deniers ne metereie main sur 
le fiz le rei kar li reis devant nus tuz cumandad as cunestables 
de l ost qu il guardassent sun fiz absalon e pur co si 
mort l eusse a mort me turnereit kar ne serreit pas celéd al 
rei e tu ne serreies pas mis guaranz " respundi joab ' jo 
meime l ocirai ja devant tei " e prist treis lances en sa main 
e de ces treis lances dunad a absalon parmi le quer e les 
hummes joab pois l abatirent del chaidne si l parocistrent 
lores sunad joab une busine e fist arester sa gent que il ne 
enchalchassent israel ki s enfuieit pois ruerent absalon en 
une grant fosse de cele lande e jeterent pierres sur lui si 
que il i out un grant muncel e tut israel s enfuid a tant as 
tabernacles la u fud li herneis absalon tant cum il vesquid 
si cume les reis soleient ancienement faire lever e voldre ars 
ki fussent signe e a remenbrance de lur victorie tut issi 
out levéd sun signe e sun title ki est al val le rei que il 
fust a remenbrance de sa force e de sun num e dist ' jo 
nen ai pas fiz ki apres mei regne e pur co cest signe iert 
remenbrance de mei e de mun num " e apelad le apres sun num 
la main absalon 
achimas le fiz sadoch vint a joab e quist cungied de 
returner e la nuvele porter al rei que deu out fait venjance 
de ses enemis respundi joab ' ne li porteras pas 
nuvele a cest jur altre feiz li nunciras ne vuil pas 
que ui li portes la nuvele kar morz est ses fiz " joab cumandad 
a cusi que il en alast e la nuvele al rei portast de co que il 
out veu en bataille e cil aurad joab si s en turnad derechief 
achimas parlad a joab si li dist ' quels mals est si jo en 
vois apres cusi " respundi joab ' purquei i vols aler bel 
fiz remain ici tu n i porteras pas bone nuvele si tu i 
vas " cil respundi ' e cument si jo i vois " respundi joab 
' ore en va en la deu beneicun " achimas s en turnad e curut 
par sentes e adrecementz e passad cusi e li reis david se 
seeit entre dous portes la guaite ki esteit al sumet de la 
porte vit venir achimas si criad al rei ke il vit un sul 
hume venir li reis respundi ' si il vient suls dunc 
porte bone nuvele " cume cil aprechad la guaite vit un altre 
venir si criad amunt que uns altres veneit tut suls respundi li 
reis ' e cist ported bone nuvele " dist la guaite ' mei est vis 
que li primiers de ces ki en vient est achimas le fiz 
sadoch " respundi li reis ' pruzdum est cil e bone nuvele 
porte " achimas vint devant le rei si l saluad chaid a terre si l 
aurad si dist ' beneit seit nostre sires ki descunfit ad ces ki 
revelerent encuntre nostre seignur le rei " respundi li reis ' estait 
bien a absalon e ad il pais " respundi achimas ' un grant 
tumblel vi quant joab cha m enveiad e el ne sai passe 
avant " fist li reis ' e ci esta " dunc vint cusi devant le rei 
si dist ' bone nuvele port kar deu ad jugiéd a cest jur de 
ui tuz ces ki revelerent encuntre tei " respundi li reis ' e 
ad mes fiz absalon pais e est il haitiez " respundi cusi 
' issi seit de tuz ces ki mal te vuldrunt cume il est de absalon 
" lores se marid li reis de grant maniere e muntad en cele 
porte e plainst e plurad e si parlad cum il alout ' bel fiz 
absalon absalon bel fiz hai que jo ne pois pur tei 
murir absalon bel fiz bel fiz absalon " 
la nuvele vint a joab que li reis plurout e plainst sun 
fiz forment e fud pur co la victorie a cel jur turné a plur 
a tut le pople kar li poples le sout que li reis doleit de 
grant maniere pur sun fiz pur co se tresturnerent que il 
n entrassent al jur en la cited si cume ces ki sunt descunfiz 
e fuient de bataille e li reis cuvrid sun chief e criad mult 
halt ' bel fiz absalon absalon bel fiz " 
dunc vint joab devant le rei si li dist ' cunfundu as 
ui tuz tes humes ki unt ta vie guardee e la vie as tuns e a 
tes filles e a tes femmes e a tes suignantes tu aimes 
ces ki te heent e hedz ces ki te aiment e bien as ui 
mustréd que rien ne te chalt de tes cunestables ne de tes hummes e 
veirement le sai que si absalon vesquist tuz i fussums morz 
e co te plarreit mais ore lieve e parole bel a ta gent 
e jo te jur par nostre seignur que se tu ne viens fors uns 
pie ne remaindrad od tei jesque la nuit e co iert le nualz 
de tuz les mals que te sunt avenuz des l ure que fus bacheler 
jesque a cest jur " lores levad li reis si s asist a une porte 
e cest de l host le sourent e vindrent tuit devant le rei mais 
israel ki out estéd od absalon s en fud fuid as loges e a 
ses tabernacles 
tuz ces de israel apres la descunfiture parlerent entre 
sei si distrent ' li reis nus ad delivréd de noz enemis e salvet 
nus ad des philistiens e ore s en est fuid de la terre 
pur absalon e absalon ki nus oumes receud a rei est 
morz en bataille purquei demurum purquei ne remenum 
le rei a sun palais en jerusalem " li reis sout bien lur cunseil 
e lur volente pur co mandad a sadoch e a abiathar 
que il parlassent as baruns de juda si lur deissent 
' purquei targiez purquei venez plus tart que li altre pur 
remener le rei a sun palais vus estes ses freres e de sa 
charn e de sun sanc " e cumandad que il deissent a amasa 
de sa part que il le freit maistre cunestable de tute sa chevalerie 
el lieu de joab pur co que il feist venir ces de juda pur 
receivre e remener le rei en jerusalem e il pur co aturnad 
les quers a tuz cels de juda si cume co fust li quers de un 
hume e tramistrent lur messages al rei e manderent que il 
s en venist e repairast od tuz les suens e li reis si fist 
e vint jesque al flum jurdan e li barnages de juda 
vint en galgala pur venir encuntre le rei e cunduire le ultre 
le flum 
semei le fiz jera le fiz gemini de baurim se hastad 
e vint od ces de juda encuntre le rei david od mil cumpaignuns 
de ces de benjamin e siba i vint ki out estéd de 
la maisun saul od quinze de ses fiz e od vint de ses serfs 
e entrerent el flum e passerent a gue devant le rei pur aler 
al palais e faire le cumandement le rei cume li reis out passé 
le flum semei le fiz jera chaid a terre devant le rei 
si dist ' sire sire ne pernez guarde de la meie felenie e de 
ma iniquited ne de la torcenerie que jo te fis al jur que tu 
eissis de jerusalem e ne retien pas ma malice en tun quer 
jo tes serfs cunuis mun pechiet e mun mesfait e pur co 
vinc ui primiers de tuz ces del lignage joseph encuntre mun 
seignur le rei " respundi abisai le fiz sarvie ' cument semei 
ki maldist nostre seignur le rei eschaperad il de mort pur ces 
paroles k il ad ci dit " respundi david ' que ad entre mei 
e vus ki estes fiz sarvie purquei me estes a cuntraire e a mal 
volez a cest jur de ui hume ocire en israel dun ne 
savez que ui sui fait rei sur israel " dunc dist li reis a 
semei ke il n i murreit si li jurad que mal n i avereit 
miphiboseth le fiz jonathan le fiz saul vint encuntre 
le rei e out estéd desres e desaturnez e de sei e de sa 
vesture des le jur que li reis s en turnad de la cited jesque il 
repairad en pais cume li reis le vit erranment enquist purquei 
il nen s en vint od lui respundi miphiboseth ' bels sires 
mis serjanz ne volt pur mei rien faire cumandai lui 
que il meist ma sele kar jo m en voil od tei venir e jo tis 
serfs sui clops e ne poi a pie errer e mis serjanz ne deignad 
lores faire mun cumandement e puis me ad encuséd a tei 
mun seignur mais sire tu es si cum uns angeles deu fai 
de mei tun plaisir kar jo e la maignee mun pere n avum 
deservid vers tei si la mort nun e tu m as fait merci e 
receud entre ces ki se dignent a tun deis ne me puis de 
rien plaindre ne vers tei rien parler " respundi li reis ' ne 
t estut mais parler fermement esterrad co que ai dit tu e 
siba partirez tun fiet " respundi miphiboseth ' a bon eur tut 
co que jo ai prenge siba puis que repairéd est mis sires en 
pais a sun palais " ici ubliad david le serrement que il out 
fait a jonathan le pere miphiboseth quant il fist a miphiboseth 
sa terre partir od siba sun serf pur cest jugement 
ki trop fud hastéd apres la mort salomon ki fud fiz david 
li fiz salomon roboam e sis serfs jeroboam partirent le 
regne david si que roboam li nies david ne regnad fors 
sur les dous ligniees e sis serfs jeroboam regnad sur les dis 
berzellai de galaat esteit huem de eage e venudz 
fud de roqelim pur cunduire le rei vers le flum e aparailliez 
esteit de passer od lui mais vielz hum fud de quatre vinz 
anz e out truvéd al rei vitaille tant cum il out demuréd 
en l ost kar mult esteit riches e mananz pur co dist li reis 
' vien od mei e surjurnum ensemble en jerusalem " respundi 
berzellai ' sire sire vielz hum sui de quatre vinz anz ne 
sui aiséd des ore a ester a curt ne me aparceif pru que est 
dulz e que amer ne me asavure ne delite mais ne beivre ne 
mangier ne quer mais oir chanteresse ne chantur ne les altres 
deduiz de la curt e purquei dunc te serreie a grief e a charge 
e a cust n est mestier que co me faces mais jo te 
cunduirai avant del flum e puis si te plaist cunge me dune 
que jo repaire a ma cited la ierc enseveliz delet le sepulcre 
mun pere e ma mere e mes ancestres e vee ci chanaan tis 
serfs il irrad od tei e co que te plaist li fras " respundi li 
reis ' vienge dunc od mei kanan e frai lui quanque te plaist 
e quanque tu requiers tut granterai " cume li reis e tuit li 
poples ourent passéd le flum li reis s abaissad e baisad berzellai 
e sa beneichun li dunad e cunget l en dunad e li 
pruzdum al suen returnad li reis passad avant en 
galgala e od lui en alad kanaan tut li poples de juda out 
le rei cunveiéd mais ces de israel n i furent pas venud si 
cume il durent venir e pur co que ces de juda ourent cunduit 
le rei senz ces de israel li barnages de israel vint 
al rei si li dist ' purquei te unt menéd ces de juda en emblees 
ultre le flum e tes cumpaignuns senz nus " respundirent ces de 
juda a ces de israel ' pur co l avum fait que li reis nus 
est plus pres que a vus cume cil ki est de nostre lignage e 
nostre parent ne vus devez pas pur co curecier kar nus 
n avum del suen rechud ne duns ne livreisuns " respundirent 
ces de israel ' de tut les dis parties sumes plus de vus e 
plus apartient li reis a nus que a vus si nus avez tort fait 
kar a nus dut estre mandéd primerement que nus nostre seignur 
le rei cunduissuns a sun palais " ces de juda firent 
dur respuns e desmentirent e laidengierent ces de israel 
uns huem i fud lores ki esteit de mult maleit afaire 
siba le fiz bocri del lignage gemini cil sunad une busine 
e fist le pople entendre a lui si dist ' nus n avums que faire 
de david ne nus ne clamuns nul heritage el fiz ysai vus 
tuit ki estes de israel returnez a voz tabernacles e a voz 
paveilluns " e tuz ces de israel s en partirent de david e 
sewirent siba le fiz bochri mais ces de juda si tindrent fermement 
od le rei si l menerent en jerusalem cume li reis 
fud venuz a sun palais ses dis suignantes que absalon ses 
fiz out deshunurees fist enclore e puis a els ne aprechad 
nule feiz mais encloses furent e cume vedves jesque a 
lur mort 
li reis parlad a amasa a ki il out grantee la maistre 
cunestablie de sa ost si li dist ' va si m asemble tuz ces de 
juda si s fai venir al tierz jur e tu en vien od els " amasa 
parid de curt pur faire le cumandement le rei mais ne vint pas 
al terme que li reis li out asis pur co parlad li reis a 
abisai si li dist ' ore nus cuntrarierad plus siba le fiz 
bochri que ne fist absalon pur co pren chevalerie si l pursieu 
e enchalce devant co que il entre en cited u que il ait 
chastel ferméd " abisai a tant s en turnad e menad ces ki 
furent de la cunestablie joab sun frere e cereti e pheleti e 
tuz les bons vassals de la maisun le rei pur pursieure siba 
le fiz bocri cume il vindrent a la grant pierre ki fud en 
gabaon amasa a ki li reis out grantee la maistre cunestablie 
vint encuntre abisai e ses cumpaignuns e joab out le halberc 
vestud e la spee ceinte e cume amasa vint vers lui pur lui 
saluer cume ami e parent joab par engin e par felenie se enbrunchad 
si que la spee vers terre li esculurgad e li culverz 
mist sa une main vers terre pur la spee lever e l altre 
main mist vers le mentun amase cum il le volsist baisier 
e par la barbe le saisid e de l espee sudeement le ferid e le 
ventre lui purfendi si que tute la buille a terre chaid joab a 
tant e abisai sun frere pursewirent siba le fiz bochri alquanz 
de la maisun le rei e des cumpaignuns joab 
cum il virent le cors amasa gesir a terre parlerent entre sei 
si distrent ' veez ci gist cil ki volt el lieu joab estre 
cumpaignun le rei " alcuns s aparchut que li poples se 
arestut pur veer amasam pur co remuad le cors des le chemin 
jesque al champ si l cuverid de dras que li poples plus 
n i arestust cum cil fud del chemin remuez tuit li poples 
sewid joab pur pursieure sibba le fiz bocri e cil out avirunéd 
tutes les terres de israel e fud venuz en une cited abelmacha 
e l esliture de israel se furent a lui ajustéd pur co la maidnee 
lu rei turnad cele part e asegierent la cited e apresterent 
lur enginz pur les murs agravanter dunc vint une sage dame 
amunt as kerneals de la cited e demandad joab e il i vint 
e ele li dist ' ore te apruce vers mei si parlerai a tei l um 
soleit ja dire en un ancien respit ki s en volt enquerre en 
abela le pot demander e truver kar co est une maistre cited 
en israel e co sui jo ki respundrai verited e tu quiers 
destruire e agraventer la maistre cited de israel cumandéd 
est en la lei que quant l um vient pur cited asegier que l um 
i deit de primes pais offrir e purquei ne vols co faire ui 
purquei volz destruire le eritage nostre seignur " joab respundi 
' ne place deu que jo co face ne m entremet pas de 
co mais uns huem del munt de effraim siba le fiz bocri 
ad reveléd encuntre le rei david celui sul nus rendez 
e nus en partirums de la cited " respundi la dame a joab 
' nus vus frum ruer sun chief aval del mur " dunc descendi 
la dame e parlad sagement a tut le pople e li poples asentit 
a sun cunseil si firent colper le chief siba le fiz bocri si l 
ruerent aval le mur a joab lores sunad joab une busine e 
li poples partid de la cited e joab returnad al rei en jerusalem 
e fud maistre cunestables sur tut l ost de israel e 
banaias le fiz joiade fud maistre sur ces ki furent apelez 
cereti e pheleti e aduram receveit les treuz e josaphat 
li fiz achilud fud justise le rei e siba maistre escriveins e 
sadoc e abiathar pruveires e hira esteit uns maistres de la curt 
une famine avint al tens david e durad treis anz pur 
co fist enquerre de nostre seignur que co deust e nostre sire 
respundi ' pur saul e ses fiz ki ocistrent ces de gabaon " li 
gabaonite ne furent pas des fiz israel mais furent del lignage 
as amorriens e les fiz israel lur ourent juréd que il ne s ocireient 
pas mais saul en fist ocire grant partie des gabaonites 
en nobe la cited quant dohec de ydumee e les fiz le rei 
saul ocistrent les pruveires nostre seignur e lur lignage en la 
cited de nobe e saul fist ocire les gabaonites ensement 
cume pur amur de ces de israel e ces de juda a qui josue 
out tolue la preie e la terre as gabaonites quant il as gabaonites 
par serrement otreiad e dunad sa ferme pais li reis 
mandad les gabaonites si lur dist ' que volez que jo 
vus face e par quei vus purrai apaier que vus duinsez beneichun 
a l heritage nostre seignur e pardunez vostre maltalent " 
respundirent ces de gabaon ' nus ne vus demandums ne or 
ne argent ne ne volum pas que huem de israel i murged fors 
ces ki sunt del lignage saul ki mal fist as noz saul nus 
deprienst felenessement pur co si devum depriendre ces ki 
sunt de sun lignage u que neis un n i remaigne en tute la terre 
de israel fai nus livrer set de ses fiz e des nevoz saul si s 
penderum devant nostre seignur en gabaath ki fud a saul 
ki ja esteit li esliz nostre seignur " respundi li reis ' jo s vus 
rendrai " mais il tensad miphiboseth le fiz jonathan pur le 
serement que fait li out al vivant sun pere saul li reis 
david lur livrad dous des fiz saul armon e miphiboseth que 
il engendrad de respha ki fud fille aia e cinc de ses nevoz 
ki furent adriel le fiz berzellai ki fud de molathi e 
li gabaonite les pendirent erranment en un munt devant nostre 
seignur ces set ki furent ensemble ocis chairent aval al 
cumencement de meissuns mais une dame respha la fille aia 
estendid une haire sur une pierre pur les cors guarder 
des le cumencement de meissuns decique sur les descendist 
pluie del ciel e ne suffrid pas que oisels entamassent les cors 
de jurs ne les bestes de nuiz e l um entendi que co fud 
grant demustrance ke les anmes furent salvees devant deu 
que en aust encuntre le usage del pais sur le cors descendi 
pluie del ciel la nuvele vint a david de co que 
fait out respha la fille aia la suignante saul 
li reis david esmut e vint a jabes galaad e prist la le 
ossement saul e sun fiz jonathan si s en fist porter e 
fist prendre ces ki furent penduz e ensevelir tuz ensemble od 
l ossement saul e jonathan en terre de benjamin al sepulcre 
cis ki esteit pere saul tut firent co que li reis out cumandéd 
e nostre sires out merci de la terre apres 
li philistien vindrent a bataille encuntre ces de israel 
e david e li suen entrerent encuntre els en champ e cume 
david fud alches alasséd jesbi de nob ki fud del lignage 
arapha e out ceint un brant nuef e flambant e li fers de sa 
lance pesad treis cenz unces cist merveillus champiuns volt 
ferir le rei david mais abisai le fiz sarvie guarid lu rei 
e ferid cel vassal si l ocist dunc jurerent li cumpaignun 
david que mais ne vendreit od els en bataille que par mesaventure 
ne fust esteinte la lumiere de israel une altre bataille 
fud en gob u david se cumbatid encuntre les philistiens 
la ocist sobocay de osati sephi ki fud del lignage 
arapha del parented as geanz la tierce bataille fud en gob 
encuntre les philistiens la ocist david ki deu out eslit a 
rei de la u il guardout les berbiz goliath de geth ki lance 
fud tele cume suble as tissurs e fud cil david del lignage 
beseleel le bon enginnur le bon menestrel ki fist les 
aurnemenz e la riche vaisselle al tabernacle e fud cil david 
de bethleem la quarte bataille fud en geth la fud uns merveillus 
vassals ki out duze deiz as mains e duze orteilz as 
piez e fud del lignage arapha e mesparlad de israel si 
l ocist jonathas le fiz sammaa le frere david ces quatre 
merveillus vassals furent nez en geth e furent fiz arapha e 
david e li suen les ocistrent tuz quatre en bataille 
david parlad a nostre seignur al jur qu il l out delivréd 
de tuz ses enemis e de saul si dist ' mis sires est mis fundemenz 
e ma fortelesce mis salveres mis deus ma force en lui 
est a speranche il est mis escudz e ma salveted il 
me eslieved e il est mun refui e de tute iniquited me guarrad 
nostre seignur apelerai ki l um deit loer e de tuz mes enemis 
ierc salvez e guariz les travailz de mort me unt avirunéd 
e les ovres belial me unt espoventéd les cordes de enfern 
me unt liéd e les laz de mort m unt saisid en mun travail 
nostre seignur apelerai e a celui ki mis deus est crierai e 
il de sun saint temple orrad ma voiz e mis criz vendrad jesque 
a ses orilles la terre est commué e tremblad les fundemenz 
des munz sunt esmeuz e crodlez kar nostre sires est 
curuciez fumee levad de ses narines e li fus ki de 
sa buche vint devurad e les charbuns alumad e esbrasad par 
cestes paroles mustred li prophetes le ire nostre seignur nient 
que fum li isse par les narines ne par la buche li 
feus li charbun co sunt les quers des bons humes ki furent 
esteinz e refreidez de la chalur e l amur nostre seignur mais 
nostre sires derechief par sa grace e par sainte penitence les 
alume e fait clers e ardanz nostre sires avalad les ciels e 
descendid co fud avant il sa deite si humiliad que de la 
nostre humanite la afublad e desuz ses piez fud oscurtéd 
co est li deables ki esnercist e fait oscurs les curages 
par pecchiet mais nostre sire l ad fuléd desuz ses piez que il ne 
pout aveir poested desur ses esliz e nostre sires muntad 
sur cherubin e volad cherubin co est plented de science 
e ceste ovre est sur tote science e sur tut sen humain que 
deu od la charn que il de la virgine rechut al ciel muntad 
e la sist a la destre sun pere e bien dit la scripture que 
il volad kar la fame e la renumee de cest fait par tut le 
mund alad pur co dit que il volad cume li venz kar 
la renumee de lui s espandi pur tut le secle hastivement nostre 
sires fait de tenebres sa repostaille quant par ces ki sunt 
tenebrus e oscurs par iniquited e felenie ovred a sa volentet 
si que il mot ne sevent si cume il fist par nabugodonosor 
par ki il traveillad les jueus kar il n aveient deservid par lur 
pecchiet e nabugodonosor li fel rei ne sout par ki vertud 
il fist co que il fist mais vers les jueus ki furent lores en 
jerusalem uverad cume tiran cruelment e nostre sire uverout 
par lui envers les jueus si cume pere merciables pitusement 
pur lur chastiement e ses chevaliers en qui deu maint 
li maistres de saint eglise ki sunt sun tabernacle sunt entur 
lui e bien sevent cum deu ovred a chief de fiede par les 
mals nostre sires fait venir les ewes des nues del ciel de 
la clartet ki est devant lui sunt alumez cil ki furent neir 
cume charbun nostre sires del ciel tunerad ses darz 
ad trait c est la sainte doctrine de l evangelie e departid 
ad les bons des mals fuildre mustrad co sunt ses vertuz 
e ses miracles que il ad mustréd en terre dunt il fist tut 
esbaiz ces ki s virent eve de funtaine i aparut c est la purted 
e la verite as bons preechurs e reveléd sunt les fundemenz 
de la terre co est la sainte science des prophetes sur 
qui deus ad fundee sainte eglise kar quant deus vint en 
terre e preechad les oscurtez des diz as prophetes apertement 
revelad sire tu encrepas les malfaiturs e espiras la gent 
que pour ousent de l ire e de la venjance ki est a venir 
del ciel enveiad si rechut e prist a sun oes sainte eglise si 
la levad de funz e de baptisterie delivréd me ad de mun 
enemi ki mult est puissanz de ces ki me hairent kar plus 
furent fort de mei devant mei vint le jur de mun travail e 
de me afflictiun e nostre sires fud mun afermement si me 
menad la u il me eslaisid e deliverad mei de anguisse kar 
mun afaire li plout sulunc mes bones ovres e sulunc la 
nettee de mes mains me rendrad kar guardees 
ai les veies nostre seignur e n ai pas felenessement uveréd encuntre 
deu tuz ses jugemenz e ses dreitures sunt devant 
mei e ses cumandemenz n ai pas remuez desur mei e jo 
serrai parfiz ovec lui e si me guarderai de felenie sulunc 
mes ovres e ma dreituriere vie e sulunc la nettee de mes mains 
me merirad e sulunc sun esguard sire tu serras seinz od 
le seint e od le fort parfit e od l eslit iercs esliz e a 
purvers sufferas que il seit purvers le povre pople salveras e les 
halz abaisseras kar tu bels sires es ma lumiere e mes 
teniebres enlumineras par tei serrai delivréd de temptaciun 
e trespasserai le mur de pecchiet ki seivred e departed hume 
de deu sire tes veies sunt nettes e tes paroles sunt cume 
esmerees par fu e tu es escuz a tuz ces ki espeirent en tei 
kar ki est deu estre nostre seignur e qui est forz estre 
nostre seignur ki m ad aferméd en force e planiéd ad ma veie 
e mes piez fait ignels cume de cerf e en halt lieu m ad asis 
afaitéd ad mes mains a bataille e mes braz ad esforciéd 
cume arc de araim tu me dunas escud de salud e co 
que jo sui paisible me ad acreud e multepliéd tu eslargiras 
mes pas desuz mei e mes piez ne faldrunt ja mes enemis 
pursiwerai si s descunfirai e ne returnerai devant co que jo s destruie 
e jo s destruirai e tut depecerai si que il ne lievent 
mais desuz mes piez charrunt de force e de vertud m as 
ceint a bataille e abaisséd as desuz mei ces ki resturent 
encuntre mei tu as fait que mes enemis me siwent e jo ces 
ki me heent dechacerai il crierunt e nuls ne s salverad a 
nostre seignur e il pas ne s orrad jo s osterai si cume la 
puldre de la terre si cume la boe de la strae les defulerai 
tu me salveras sire de mun pople ki me cuntreparlerad si 
me guarderas que jo seie chief e maistre des genz li fiz 
estrange se sunt partid e en lur anguisses serrunt estreciez 
li sires vit e beneit seit mis deus e li deu de ma salud 
iert eslevez deu tu me faiz venjance jeté 
as les poples suz mei ki me meines fors de mes enemis de ces ki 
me volent cuntrester me lieves e del felun me delivres pur 
co entre les genz te cunuistrai e a tun num chanterai eshalciéd 
seit li deus de ma salvetet ki magnefiet la salud de sun 
rei e merci frad a sun rei david e a sa progenie parmanablement " 
co sunt les paroles deraines que david le fiz ysai parlad 
a l ure que il dout murir 
cil reis parlad a ki li deu jacob ad eschiele dunee pur 
munter a lui co fud david ki a deu muntad par veire penitance e 
sainte confessiun puis que il out fait ocire urie pur 
sa femme co fud david ki bons chantres fud en israel kar 
il chantad e prophetizad de l incarnatiun nostre seignur e de 
la nostre redemptiun si dist ' li seinz esperiz e li fiz deu 
unt parléd par ma lenge li deu de israel parlad a mei ki 
forz est en israel e dreituriers sires de la gent e li 
espiriz nostre seignur ad seignurie la l um crient deu 
si cume la clarted de l albe est bele e clere quant li 
soleilz lieved par matin quant nule nue ne niule n i ad e si cume 
l erbe surt bele de terre par rusees e par pluies mais ma 
maisun e co que a mei apent n est si grant chose que deu dust 
faire a mei aliance e cuvenance parmanablement ferme en tuz 
afaires tute ma salveted e ma volented est en sa poested 
e quant que de co en est fructifiéd en bien mais tut li malfaitur 
serrunt esrasciéd si cume espines que l um ne pot nue 
main esrascier e si alcuns les volt baillier od furche e od 
fer les estut abatre e vers sei sachier e li feus iert tuchiez 
e ars serrunt a nient " 
co sunt les nums as forz champiuns de la maisun david 
david se seeit en sa chaere cume prince e fud tres saives 
entre les treiz forz e il fud cume li petiz vermez ki le dur 
fust percéd ensement fud david petiz e humbles en sun quer 
mais encuntre ses enemis fud forz e fiers e lur eschieles 
perchout descunfiseit les e desbaretout kar a un estur uit cenz 
en ocist de sa main apres lui fud eleazar fiz fud ahor 
le uncle david e esteit un des treis forz champiuns ki esteient 
od le rei quant li philistien a une feiz se assemblerent en bataille 
encuntre david e il s enbatid cume bon vassal sur ses enemis 
si n ocist a destre e a senestre estrangement 
decique le braz li fud endormiz des granz colps que 
il out dunez e nostre sires salvad le pople le jur par lui si 
que ses cumpaignuns ki s en furent fuiz de la bataille returnerent 
pur prendre la pelfre de ces ki furent ocis al champ 
apres cestui fud li tierz semmaa le fiz agit de arari kar 
a une feiz avint que li philistien s asemblerent a bataille encuntre 
ces de israel e cume ces de israel turnerent a fuie 
cil estout encuntre les philistiens si en ocist a glaive e grant 
victorie lur dunad deu al jur par lui 
devant co furent venud a david treis altres bons champiuns 
a la cave de odollam en maissuns abisai sobochai e 
jonathan e ces treis esteient maistres as trente chevaliers 
as trente pers ki de vasselage en la curt furent alosez li 
philistien se furent lores alogiez el val as geanz e david 
fud en sa fortelesce e l ost as philistiens fud en bethleem 
e li reis desirad a aveir de l ewe de bethleem si dist ' ha 
ki me porterad de l ewe de la cisterne apres la porte de bethleem " 
ces treis merveillus vassals abisai sobochai e jonathan 
l oirent si s en turnerent vers l ost as philistiens 
e passerent parmi l ost e pristrent de l ewe de la cisterne ki 
fud apres la porte si l aporterent al rei mais li reis n en 
volt guster einz le offri a nostre seignur si dist ' propice me 
seit deu que jo n en guste ne beverai pas l ewe que cist 
unt par entre lur enemis prise e portee en pour de lur sanc espandre 
e en peril de mort " abisai le fiz sarvie esteit 
maistre de ces treis il ocist a une feiz de sa lance treis cenz 
cumbaturs e fud li plus nobles des treis cumpaignuns e 
lur maistres mais ne parvint mie as treis vertuz que out david 
ki maistres fud entres les treis altres cumpaignuns li primiers 
de ces cumpaignuns fud david puis eleazar e li tierz semmaa 
mais abisai ki maistres esteit entre les altres treis ne 
parvint pas as vertuz que out david a sun saveir a sa humilitet 
e a sa force e banaias le fiz joiade fud huem de 
grant afaire e fud maistres desur cereti e pheleti cist banaias 
ocist dous merveillus vassals de moab ki esteient fier cume 
liun e il ocist un leun ki chaid en une cisterne ki fud cuverte 
de neif e cume il i fud chaud fierement cumenchad a 
braire e genz vindrent entur e banaias descendid en la 
cisterne e ocist le leun e il ocist un hume ke l um dut bien 
pur merveille esguarder e il vint encuntre lui od un 
bastuncel si tolid a l egyptien sa lance si l en ocist co fist 
banaias le fiz joiade e il pot bien par vasselage estre 
anumbrez od les treis forz abisai e sobochai e jonathan ki 
esteient maistres des trente pers mais ne fud pas de la 
pruesce as treis primiers e li reis david le fist sun prive cunseiller 
asahel le frere joab fud un des trente pers e eleanan 
le fiz sun uncle de bethleem e semma de arari e elsacha 
de arodi e elas de felti e hira le fiz aches de thecua 
e abiates de anatot e mobomnai de usathi e selmon de haiot 
e machari de nefat e eledh le fiz baana e il refud de nefath 
e hykai le fiz rabai de gebeet ki fud as fiz benjamin 
e banai de effraim e heldai del ruissel de gaas e abialbon 
de araba e asmaveth de berem e eliadab de saboni e li 
fiz assen jonathan e aran e semma de arodi e haiam le fiz sarar 
de aroth e elifeleth le fiz saasbai le fiz maachati 
eliam le fiz achitofel ki fud de gilon e esrai de 
carmele e phari de arbi e igaal le fiz nathan de soba e 
bonni de gaddi e silec de amai naari de beroth li esquiers 
joab le fiz sarvie e hyra de hyeter e gareb ki refud de 
hyeter e urie ki fud de chet e entre tuz i out trente set 
sathanas se eslevad encuntre israel e entichad david 
que il feist anumbrer ces de israel e ces de juda e li reis 
cumandad a joab ki esteit maistre cunestables de la chevalerie 
le rei que il en alast par tutes les lignees de israel des dan 
jesque bersabee e anumbrast le pople e reportast e mustrast 
al rei le numbre de tuz respundi joab ' damnedeu ajusted 
a sun pople tanz cume ore i ad e si l multiplit que cent itanz 
i ait avant quels mestiers est de entremetre de tel ovre " 
mais li reis volt que faite fust sa volente pur co joab 
s en turnad de curt e les cunestables od lui pur numbrer le 
pople de israel cume il ourent passéd le flum jurdan en 
aroer vindrent a destre de la cited ki est al val de gad 
e passerent par gazer en galaad e par cele basse terre de 
odsi e vindrent el boschage de dan e alerent entur pres de 
sydonie e passerent pres des murs de tyr e alerent entur 
la terre de ces de evee e ces de chanaan e vindrent al sud 
de juda en bersabee e puis il ourent tute la terre 
avirunee apres nuef meis e vint jurs vindrent en jerusalem 
si ourent truvez en israel de genz haiables ki bien se pourent 
defendre e cumbatre mil milie e cent milliers e de juda treis 
cenz e setante milliers mais joab ne mustrad pas tut cest 
numbre al rei em li mustrat que il out truvéd en israel nuef 
cenz milie e en juda cinquante milliers cume david out fait 
numbrer le pople sa cunscience le remorst si s en repentid 
si dist a nostre seignur ' pecchiéd ai en cest ovre mais jo 
te pri oste ceste iniquited de mei tun serf kar folement l ai 
fait " en la lei fud cumandéd que se l um anumbrast le pople 
que chascuns de ces ki fust anumbrez feist recunuissance 
a nostre seignur dunc ne vendreit nule pestilence sur le pople 
e pur co que david ne l fist si cume en la lei fud cumandéd 
deus enveiad pestilence de mortalitet sur le pople 
david levad matin e deu parlad a gad le prophete si li 
mustrad sa volentet si li dist ' va si parole a david si li 
di que il eslised de treis choses quele que il volt mielz que 
jo li face u que set anz seit famine en sa terre u que 
il treis meis fuied ses enemis e il le pursiwerunt u que treis 
jurs seit pestilence en sa terre " li prophete vint al rei si 
li dist tut issi part de nostre seignur e ruvad que il esleist 
quel membre que il volsist que il le poust mustrer a nostre 
seignur respundid david al prophete ' jo sui mult en destreit 
mais mielz est que jo me mette en la manaie e as mains nostre 
seignur kar mult est de grant misericorde que en la manaie 
de humes " quant il out co eslit nostre sires enveiad pestilence 
en israel des le matin jesque a l ure que l um soleit faire 
sacrefise al vespre si en mururent del pueple des dan jesque 
bersabee setante milie humes e cum li angeles nostre seignur 
estendid sa main sur jerusalem pur destruire la nostre 
sire en out pitie si dist a l angele ' or est asez retrai a tei 
ta main " li angeles esteit apres le aire areuma ki fud de 
ces de jebus e li reis vit le angele ester entre ciel e terre 
e teneit une spee nue al puing e turnéd se fud encuntre 
jerusalem si ocieit le pople david chaid lores a terre e li 
antif hume ki od lui esteient si dist ' sire sire co sui jo 
que ai pecchiéd e jo ai uveréd felenessement ices ueilles 
que unt forfait jo te pri sire turne ceste venjance sur mei 
e encuntre le lignage de la maignie mun pere si que li poples 
mal n i ait " dunc cumandad li angeles a gad que il deist a 
david que il en alast pur lever un alter en l onurance 
nostre seignur en une place bele ki fud areuma de jebus e 
gad le fist tut issi e david fist si cume gad li prophetes 
li out dit de part nostre seignur mais areuma e ses quatre 
fiz od lui cum il virent l angele erranment se muscerent kar 
a cel ure en cele place a bues e a herce severent furment 
de la paille sulunc l usage del pais mais cum areuma vit lu 
rei a lui venir chalt pas eissid e aurad le rei a terre si dist 
' quels est li afaires purquei mis sires li reis vient a sun 
serf respundi li reis ' pur achater de tei cest aire 
ceste place e jo i leverai un altel a nostre seignur si estancherad 
a tant la murine e l ocisiun " respundi areuma ' receif 
bel sire e offre e fai en co que te plaist e veez ci boes 
al sacrefise e cest char e les jugs des boes pren pur busche pur 
faire sacrefise " tut dunad areuma al rei si li dist ' damnedeu 
receive e oie tes oreisuns e tes preieres " respundi li reis 
' n iert pas issi mais jo l achaterai a tei ne vus dei pas 
faire toalge mais offrir a deu sacrefise ki li seit acceptable " 
e achatad dunc la place de areuma pur sis cenz sicles de or e les 
boes pur cinquante sicles de argent sicle fud apeléd ancienement 
un peis si cume nus apelum ore unce u demie u altre peis 
e quant david out la place achatee un altel i levad 
a l honurance nostre seignur e sacrefise i fist e oblaciun e 
nostre sires out merci de la terre e la pestilence cessad 
en israel 
david li reis fud de grant haage e quant l um le cuverid 
eschalfer ne poeit pur co cil de sa maisun pristrent en cunseil 
que il querreient une dameisele ki fust devant le rei si l 
servist si jeust el lit le rei pur lui eschalfer quistrent la 
dameisele par tute la terre de israel e truverent abisag de 
sunam une encrement bele pulcele si la firent venir pur le 
rei servir e la meschine od le rei dormeit e fud od lui s il 
serveit mais li reis ne la cunut pas par charnel aprecement 
adonias le fiz se eslevad e sei meime eshalchad 
si dist que il regnereit si se fist faire curres e prist 
maidnee de chevaliers e cinquante humes ki errassent devant 
lui 
e sis peres li reis ne l reprist nule feiz nen enquist 
purquei si l feist cil adonias fud mult bels huem e fud li 
secundz des fiz le rei apres absalon e joab le fiz sarvie 
e abiathar li prestres se teneient od lui e furent de sun cunseil 
mais sadoc li prestres e banaias le fiz joiade e nathan 
li prophetes e semei e cereti e pheleti e li plus fort de la 
maidnee le rei ne furent pas de sun cunseil adonias fist un 
grant sacrefise de multuns e de gras veels apres la roche de 
zoeleth ki pres esteit de la funtaine rogel si enviad a pasteiment 
tuz ses freres les fiz le rei e ces de juda mais nathan 
le prophete e banaiam e les bons vassals de la curt e salomun 
sun frere n i apelad pas 
nathan li prophetes vint a bethsabee la mere salomun 
si li dist ' as tu oid que adonias le fiz agit se fait rei e 
nostre sires li reis n en set mot pur co entent mun cunseil 
e guaris tei e tun fiz salomun va al rei si li di 
sire sire tu me feis pramesse e serement que salomun mis 
fiz serreit reis apres tei e cument est dunc que adonias 
regne e rei se fait e jo survendrai a ces paroles si s asumerai " 
bethsabee vint en la chambre devant le rei mais li reis 
fud forment de grant haage e abisag de sunam 
le serveit e bethsabee s abaissad e le rei david aurad 
' que vols tu " fist li reis a bethsabee e ele respundi ' bel sire 
tu me juras par deu nostre seignur que salomun tis fiz 
regnereit apres tei e serreit en ta chaere cume reis e cume tis 
eirs e adonias regne ore si que mot ne sez or ad fait tuer 
bues e gras multuns e tient grant curt e apeléd i ad tuz tes 
fiz e abiathar le pruveire e joab ki est maistre cunestable de 
ta chevalerie mais tun serf salomun n i*apelad pas mais 
chiers sires tuz ces de israel guardent a tei que tu lur 
mustres ta volentet ki tei plaised a regner apres tei e quant 
tu serras del siecle aléd beaus sire reis si cunreid n en prens 
jo e salomun tes fiz serrums chaitifs e descunseillez " si cume la 
dame parlad al rei nathan li prophetes i vint e l um le 
nunciad al rei que il ert venuz si vint devant le rei si aurad 
a terre le rei puis si li dist ' sire sire as tu cumandéd 
que adonias regne e siesced en tun trone cume reis 
apres tun decet il ad fait a cest jur de ui cunvivie e 
pasteiment grant si ad sumuns tes fiz e les princes de 
la chevalerie e abiathar le pruveire e al mangier li dient 
baldement salf seit li reis salf seit li reis adonias 
e mei tun serf e sadoc le pruveire e banaiam le fiz joiada 
e salomun tun fiz n i envierent pas est co par ta volentet 
e par tun cumandement e mustréd ne l as a mei tun 
fedeil ki deived seer en tun trone e regner apres tei " respundi 
li reis ' apelez mei bethsabee " e cume ele vint devant 
le rei li reis erranment li dist ' si veirement cume deu vit 
ki delivréd m ad de tutes anguisses si cume jo te jurai 
par nostre seignur ki est deu de israel que salomun tis fiz 
regnereit e que il serreit sur mun trone apres mei si l frai 
a cest jur de ui " e bethsabee enclinad al rei vers terre si 
l aurad si dist ' tuz dis vived mes sires li reis " lores 
cumandad li reis que l um apelast sadoc le pruveire e nathan 
le prophete e banaiam le fiz joiade e cume il furent venuz 
li reis lur cumandad ' pernez ma gent od vus si faites salomun 
mun fiz munter sur ma mule si l menez en gyon si 
l enuined li prestres sadoc a rei sur israel si sunerez une 
busine e direz vived e salf seit li reis salemun e od lui 
alez e venez e il serrad en mun sied e il regnerad pur mei 
e jo li cumanderai que il seit ducs e maistres sur israel e sur 
judam " respundi banaias le fiz joiade al rei ' amen tut 
issi voil que mis sires li reis parolge tut issi cume deu 
ad esté ove tei mun seignur si seit il od salomun e plus halt 
face sun regne e sun trone que le tuen " 
sadoc li prestres e nathan li prophete e banaias le 
fiz joiade e cereti e pheleti asistrent salomun sur la mule 
le rei si l menerent en gyon e sadoc prist un corn 
a ulie del tabernacle e enuinst a rei salomun e sunerent la 
busine e tuit li poples diseit ' vive e salf seit li reis 
salomun " tuit li poples le sewid od chanz e od estrumenz e a 
grant leece si que tute la terre rebundi de lur cri adonias 
e tuit cil que il out enviéd oirent la noise e li cunvivies fud 
ja fait e joab cum il oid le sun de la busine enquist dunt 
levast li tumultz par la cited e cume il fud en ces paroles 
jonathas le fiz abiathar le pruveire i vint e adonias li 
dist ' ore en vien avant kar bons vassals es e bone nuvele 
nus portes " respundi jonathan ' ne sunt pas bones les 
nuveles kar nostre sires li reis ad fait rei sun fiz salomun 
si enveiad od li sadoc le pruveire e nathan le prophete 
e banaiam le fiz joiade e cereti e pheleti si l asistrent 
sur la mule le rei e sadoc l enuinst e nathan le prophete 
a rei en gyon e d iloc sunt repairéd tut haitéd e tute 
la cited resuned de joie e c est li suns que avez oid e salomun 
siet ja al sied real e les humes le rei sunt venuz devant 
le rei david si li unt dit ' deu acreissed le num salemun 
sur le tuen e magnefied sun trone sur le tuen e li reis david 
aurad a sun lit si dist ' beneit seit nostre sires 
li deu de israel ki otreiéd m ad que jo vei que mes fiz siet 
en mun sied " de ces nuveles tuit furent esfreez si s en leverent 
tuit ki adonias i out mandez e chascuns tinct sun 
chemin adonias meime pur la crieme del rei salomun entrad 
el tabernacle nostre seignur si se tinct a une des 
corneres de l altel la nuvele vint al rei salomun que adonias 
fud al tabernacle e voleit que li reis salomun li jurast que il 
ne l ocireit pas respundi salomun ' se il volt pruzdum estre 
neis un peil ne li charrad a terre par mal del chief e s il ne 
volt tut i murrad " dunc le mandad li reis que il en 
venist del tabernacle e il vint devant le rei si l aurad puis 
out cungied si s en turnad 
li jurs aprechad que li reis david dut murir pur co 
fist ses cumandemenz a salomun sun fiz si li dist ' jo passerai 
le pas u tuit passent mais ore te haite e guarde que 
seies pruzdum e guarde les cumandemenz nostre seignur e co que 
tu saveras que li plarrad si cume il est escrit en la lei 
moysi que tu entendes quanque tu fras e partut u tun sen 
aturneras e que nostre sires cunfermt ses paroles que il ad 
de mei parléd il me ad dit que si mes fiz me siwent al bien 
que fait ai e tiengent sei en lealtet e en verited de tut lur 
quer nen iert jur que de mun lignage ne siece alcuns al sied 
real de israel e tu sez bien que fait me ad joab le fiz 
sarvie cume ocist dous princes de israel abner le fiz ner 
e amasa le fiz jether ki il ocist felenessement pur 
co tu li fras sulun tun sen co que il ad deservid que il ne 
murged en pais e que il ne cumpered ses males ovres mais 
as fiz berzellai de galaad rendras grace e bien e manjerunt 
tuz dis a tun deis kar hunur e sucurs e humanitet me 
firent quant jo m en fui pur tun frere absalon e ci est 
semei le fiz jera fiz gemini de baurim ki me maldist mult 
malaitement quant jo m en turnai mais pur co que encuntre 
mei vint al passer del flum e jo li jurai que ne l ocireie pas 
guarde que il n eschapt pas que il ne cumpere sa malice 
saives huem es e bien saveras que tu li fras si que en enfern 
descende par occisiun " 
li bons reis david murut e enseveliz fud en la cited 
david quarante anz regnad set anz regnad en ebron e trente 
treis en jerusalem e salomon sis fiz regnad apres lui e 
sist en sun sied e sun regne fud mult aferméd e esforciéd 
adonias le fiz agit vint devant bethsabee la mere lu 
rei salomun e la dame enquist erranment se il venist par 
bien e en pais cil respundi que oil puis si dist 
' parler voldreie un poi a tei si te ploust " cele respundi 
' di co que te plaist dame " fist adonias ' bien sez que 
miens fud li regnes e tuit cil de israel ourent purposéd que 
jo serreie reis mais li regnes est de mei translatedz si l ad 
mis freres kar si l volt deu e ore te musterai une meie 
requeste si te plaist ne me fai escundit " respundi la dame 
' di co que tu vols jo requier que tu faces mun message 
al rei kar a tei ne purrad rien escundire que il me duinst a 
femme abisag de sunam " respundi bethsabee ' bien parlerai 
pur tei al rei " pur co bethsabee vint devant le rei e 
li reis levad encuntre li si l aurad puis si se asist e l um 
asist une chaere a l oes la dame a destre del rei e ele s asist 
e al rei parlad si dist ' de un poi de afaire te vienc requerre 
e preer si l me otrei " respundi li reis ' requer bele mere 
co que te plaist ne dreit nen est que jo te face escundit " 
respundi la dame ' dune a tun frere adonie a femme abisag 
de sunam " respundi li reis ' purquei requers que jo 
li duinse abisag de sunam mais requier que jo li duinse 
mun regne il est mis freres e einznez de mei e ad a sun 
cunseil abiathar le pruveire e joab le fiz sarvie " dunc 
jurad li reis si dist ' cel mal vienge sur mei u que a lui vendrad 
si ceste requeste ne li turt a mort e ore si veirement 
cume deu vit ki m ad asis e aferméd al sied real mun pere 
david e ki fait m ad sulunc sa pramesse ui cest jur iert 
adonias ocis " e cumandad chalt pas a banaie le fiz joiade 
que il le oceist e il si fist li reis reparlad a abiathar 
le pruveire si li dist ' va t en a ta terre en anatoth e bien 
saches que deservid as la mort mais a cest jur n i murras pur co 
que tu portas l arche nostre seignur devant mun pere david e fus 
parchunier de ses travailz " dunc en jetad li reis salomun abiathar 
que il ne fust mais pruveire nostre seignur que la parole nostre 
seignur fust acumplie que il out parlee encuntre la maidnee 
hely en sylo li reis salomon oid que joab se teneit od 
adonias e nient od lui e joab le sout si s enfuit 
al tabernacle si se tint a la corniere de l altel la nuvele 
vint al rei de co que joab fud al tabernacle fuiz e se teneit 
a la corniere de l altel pur co i enveiad li reis banaiam le 
fiz joiade e cumandad que il le oceist e banaias vint al 
tabernacle la u joab fud si li dist ' li reis cumandet que tu 
en isses " respundi joab ' jo n en istrai mais ici murrai " 
banaias mustrad al rei le respuns joab e li reis fist sun 
cumandement que il le oceist e que il le ensevelist pur le pecchet 
joab oster de lui e de la maidnee sun pere david e si 
dist ' nostre sires lui rended sun pecchiet sur le chief kar 
dous prudumes ocist ki mielz valurent de lui abner le fiz 
ner ki cunestables ert de la chevalerie de israel e amasam 
le fiz jether le prince de l ost de juda si que mis peres mot 
ne sout pur co li pechiez seit sur lui e sur son lignage 
parmanablement mais david e sun lignage e sa maidnee e sun trone 
seit en la pais nostre seignur tut diz " a tant s en turnad 
banaias le fiz joiade si l ocist si fud enseveliz 
a sa reseantise al desert e li reis fist banaiam le fiz joiade 
pur lui maistre cunestable de sa ost e sadoc pruveire pur abiathar 
li reis mandad semei si vint devant lui e il li dist 
' hostels te fai en jerusalem si i surjurne e guarde que tu 
n en isses ne cha ne la el jur que tu en istras e le duit de cedron 
passeras bien le sace que tu i murras e tun 
pecchiet te vendrad sur le chief " respundi semei ' bien diz 
bel sire si cume l as cumandéd tut issi l frai " semei demeurad 
en jerusalem mulz jurs 
apres treis anz avint que li serf semei s enfuirent a 
achis le fiz maacha le rei de geth e semei le sout si i 
alad e remenad ses serfs la nuvele vint al rei salomun que 
semei fud aléd en geth e fud repairez pur co le mandad li 
reis si li dist ' dun ne te jurai par nostre seignur que 
al jur que tu istereies de jerusalen que tu i murreies e tu 
respundis que bien le grantas e purquei dunc n as guardéd 
mun cumandement tu sez bien tut le mal que tu feis a mun 
pere david e ore t ad rendud deu ta malice sur le chief e 
mun regne e li trones david iert estables devant deu 
parmanablement " dunc cumandad li reis a banaia le fiz joiade 
que il le oceist e il si fist 
li reis salomun fud afermez en sun regne si se aliad 
par amur e par privetet a pharaun le rei de egypte e prist sa 
fille si la menad a la cited david decike il out parfait 
sun palais e le temple nostre seignur e clos le mur envirun 
jerusalem mais encore faiseit li poples ses sacrefises as munz 
kar li temples ne fud pas faiz jesque a cel jur e li 
reis salomun amad nostre seignur e sewid les cumandemenz 
sun pere david fors atant que il fist ses sacrefises as munz 
e timiame i fist ardeir cume encens la u faire ne l dut 
a une faiz alad en gabaon pur faire sacrefise kar co fud a 
idunc li plus halz lieus a faire sacrefises mil oveilles offrid 
li reis sur l autel ki fud en gabaon bele fud la feste e bele 
la oblatiun 
nostre sires aparut par sunge a salomun la nuit si li 
dist ' requier co que tu vols que jo te duinse " respundi 
salomun ' tu feis grant merci a mun pere david si cume il 
te servid en lealtet e en verited e en justise e co de quer 
e en co li feis grant grace e grant merci que fiz li dunas ki 
sieced en sun trone si cume est a cest jur de ui e fait m as 
regner pur lui mais jo sui vadlez e petiz e n entent pas co 
que m est afaire e sui enmi tun pople ki tu as eslit ki 
l um ne pot anumbrer pur multitudine kar en i ad pur 
co bel sires si te plaist tu me durras sen que bien e dreiturelment 
sache tun pople jugier e guverner e sache entendre 
e le mal e le bien kar ki pot tut cest pople dreiturelment 
guarder e jugier " ceste requeste plout mult a nostre 
seignur kar regnable fud si respundi a salomun ' pur co 
que tu as co requis e ne requeis lunge vie ne richeise ne la 
mort de tes enemis mais sens as demandé pur dreiture faire 
jo l te durrai e richeise e glorie si que nuls des reis ki devant 
tei ait estéd ne ki apres tei regne ne te resembled e si tu 
fais ma volentet e mes cumandemenz si cume tis peres les 
fist lunge vie te durrai " cume li reis s esveillad entendid 
que co fud en sunge e cume il fud venudz en jerusalem 
al tabernacle en alad e estut devant l arche nostre seignur 
e fist ses oblatiuns e ses sacrefises e cunvivie riche a tuz 
les suens 
dous dameiseles menestrales vindrent devant le rei salomun 
e l une de celes le mist sifeitement a raisun ' sire sire 
jo e ceste meschine avum mes en une maisun jo si oi enfant 
e ele si out tierz jur apres e nuls ne fud od nus 
mais nus dui e ses fiz est morz kar ele en dormant le 
aochad e puis que ele le aperchut tut priveement levad e 
sun fiz mort delet mei culchad e le mien en emblees prist 
si l enportad le matin truvai delet mei l enfant mort mais 
de plus pres al jur l esguardai e bien m aperchui que il ne fud 
pas miens " dunc respundi l altre dameisele ' n est mie si 
cume tu diz mais tes fiz est morz e li miens est 
vifs " respundi l altre ' tu menz li tuns est morz e 
li miens vit " e en ceste maniere s entredalierent devant le rei 
lores parlad li reis si dist ' ceste dit mes fiz vit e li 
tuns est morz e ceste altre respunt nun est si mais morz 
est li tuns e li miens est vifs pur co delivrement une 
espee aportez e l enfant parmi partez e l une part a l une e l 
altre part a l altre dunez " cume co vit la mere la clamive 
que l um l enfant dut detrenchier tut le quer li fud chalt pas 
esmeud en tendrur vers sun fiz si dist al rei ' sire merci 
pur deu a ceste meie cumpaigne l enfant dunez mais 
que ne l ociez " respundi l altre ' ne jo ne l aie ne tu mais 
entre nus seit partiz " respundi li reis ' dune dune a la 
clamive l enfant kar ele est pur veir sa mere e li enfes est 
ses fiz " tuz ces de israel oirent le jugement que fait out li 
reis s il crienstrent pur co que il virent que la sapience nostre 
seignur fud en li pur jugemenz faire 
e li reis salomun regnad sur tute israel 
ces furent princes en la curt le rei salomun azarias 
le fiz sadoc le pruveire helyorep e abia le fiz sisa furent 
maistre escrivain de la curt josaphat le fiz achilud maistre 
justise banaias le fiz joiada maistre cunestable sur l ost 
sadoc e abiathar pruveires azarias le fiz nathan sur 
la privee maidnee zabud le fiz nathan prestre e privez e 
ami lu rei asiasar seneschal de la maisun lu rei adoniram 
fud maistres de l eschekier e de receivre les treuz e duze 
maistre prevoz furent asis sur tute la terre pur truver la vitaille 
e le cunrei a la maisun le rei chascuns el meis e co furent 
lur nums benur fud maistres el munt de effraim 
bendachar en macces e en salebin e en bethsames e en helon 
e en benthanan beneseth en araboth sue fud la terre de 
socco e tute la terre de epher benabenanadab sue fud 
neptad si out dortefad la fille salomun a femme bena 
le fiz achilud guardout tenech e mageda e tute bethsam ki 
est enpres sarcena desuz jezrael e de bethsad jesque 
abelmeula encuntre zelmaan bengaber en ramath galaad si 
out la cited de anothiair le fiz manasse en galaad cist 
esteit maistres par tut le regne de argob ki est en basan 
sur sexante citez ki grandes erent e closes de mur a portes 
e a serrures e a fermetez aimadab le fiz addo maistres 
fud en manaim achimaas en neptalim e il out a femme 
basemath la fille salomun baana le fiz susi guardeit maser 
e inbalod josephat le fiz farue maistres fud en ysachar 
semei le fiz hela en benjamin gab li fiz suri en galaad 
e en la terre seon le rei des amorriens e og le rei de 
basan e sur tute la terre juda e israel pur la multitudine 
de els ne pourent estre numbrez ne plus que li graviers de 
mer en joie e a leesce se deduistrent en lur terre e en lur citez 
li reis salomun fud sires sur tuz les realmes des le flum 
de la terre de philistiim jesque en egypte ki tuit li porterent 
duns e presenz e rendirent treud si l servirent cume segnur 
tuz les jurs de sa vie a sun pestrin furent chascun jur asis 
nuef cens muis de flur delieement buletee e dis e uit cenz muis 
de farine e de altre baillie e a sa quesine furent asis chascun 
jur dis bues gras de guarde e vint ki veneient de la cumune 
pasture e cent multuns estre la veneisun de cers e de 
cheverols e de bufles e de oisels damesches e volille e de 
peissuns e ses presenz e li reis teneit tute la terre 
ultre l ewe delet tapsa ki esteit marche de sun regne de cele 
part tut teneit jesque gazam e tuz les reis de cele terre 
recunurent lur regnes de lui e pais out de tutes parz e ces de 
juda e de israel ourent ferme pais des dan jesque bersabee 
tuz les jurs salomun quarante milie chevals out en 
estable li reis ki traheient ses curres e duze milie a sele e 
li duze prince ki tute la terre guardouent e truverent l asise 
en la maisun le rei a tuz ces chevals truverent furre e provende 
u que fust li reis 
nostre sires dunad a salomun grant sen e grant cuintise 
e passad de sen tuz les saives de orient e de egypte 
e plus fud sage que huem ki vesquist plus fud sage que 
ethan e que heman e que calcal e darda ki furent fiz maal 
e cil furent li plus saive ki fussent entre les hebreus a 
cel cuntemple la renumee salomon vint a tutes les genz ki 
entur lui furent e il fist livres treis milie de respiz e de 
sages diz de tutes arbres parlad e desputad e les natures 
mustrad des le cedre ki tant creist halt jesque a l ysope ki 
creist par terre e bas e des bestes e des oisels e des peissuns 
desputad e nule nature ne fud dunt il ne suust ne dunt il 
ne parlast e doctrine sulunc lur proprietez apertement n enseignast 
e deu li dunad tele grace que il neis encuntre 
deables tel chose truvad ki mestier out a la salvetet e a la 
guarisun de genz e uns charmes truvad par unt il soleit 
asuagier les mals unes cunjureisuns truvad par unt 
l um pout deable del cors de hume jeter e si destreindre que 
il n i poust returner kar un hume vi ja ki out num eleazar 
e fud judeus cist devant l empereur vespasien e ses fiz e 
les cunestables de sa ost e devant mei e multes genz guarisseit 
ces ki esteient pursis de deable e traveilliez si guarisseit en 
ceste baillie un anel out e desuz le seel fud une racine ki 
salomun out ensiegné a prendre cel anel meteit as narines 
celi ki par deable fud traveilléd e fist si les deables par les 
narines eissir mais a l hume estout chalt pas chair apres 
cunjurad le deable par uns charmes que salomon out fait 
que il n i returnast ne el cors de cel hume mais n entrast 
de tutes terres veneient genz pur oir le sens le rei salomun 
li reis yram de tyr out estéd amis lu rei david pur 
co quant il sout que li reis salomon regnad el lieu sun pere 
david ses messages i enveiad pur le rei veer e esjoir e saluer 
e li reis salomon li remandad ces paroles ' bien sez que mis 
peres out en volentet de lever e furnir un temple a l oes nostre 
seignur mais faire ne l pout pur les granz guerres ki li surdeient 
de plusurs parz jesque nostre sires li mist tuz ses enemis 
desuz ses piez mais ore m ad deu pais dunee de tutes parz 
pur co sui acuragiez de edifier un temple a l oes nostre seignur 
si cume il le anunciad a mun pere david si li dist 
tis fiz ki apres tei regnerad mun temple me edifierad 
fai pur co a tes humes abatre cedres al bois de 
liban e mes humes i serrunt od les tuens e jo del mien lur 
durrai e tut a ta volentet soldeirai kar ma gent ne sevent 
pas tant de charpenterie cume sevent ces de sydonie " 
cume yram oid le mandement le rei salomun forment se 
esleeschad e nostre seignur benesquid de co que il out dunéd 
al rei david sage fiz 
derechief li reis yram ses messages al rei salomun enveiad 
e ces paroles lui mandad ' oi ai quanque tu me mandas 
e tut frai tun plaisir de cedres e saps mes humes les 
abaterunt al bois de liban e a l ewe les merrunt e en nefs 
les chargerunt e par mer les cunduirunt e la u te plairrad od 
tut ariverunt e tu le mairen receveras e si te plaist vitaille 
dun busuin ai m en enveieras " li reis yram truvad al rei 
salomun mairen de cedre e de sap tut a sa volentet e li 
reis salomun dunad par an al rei yram sis cenz milie muis 
de furment e sis cenz de olie e nostre sires dunad sapience 
a salomun si cume pramis li out e ferme pais fud entre le 
rei yram e le rei salomun 
li reis david a sun vivant out or e argent e pierres 
pretiuses e mairen gentil e marbre e araim e fer aunéd 
e a faire le temple nostre seignur l out tut destinéd e dunad 
a sun fiz salomun les mesures del temple e des porches e des 
chambres entur e des aitres e de tut cel grant apareil e mustrad 
le ordenement e les destinctiuns des pruveires e 
des diacnes e des ordenez e dunad le peis de la merveilluse 
vaissele que de or que de argent e des chandelabres e des 
luminaries e des tables e des phieles e des encensiers e des 
altres ustilz e des aurnemenz que sis fiz salomun fist puis el 
temple e sur co que il out aturnéd a l edefiement del temple 
e as apurtenances treis milie talenz i laissad de l or de ophir 
e set milie talenz de argent talent est num de peis e treis 
manieres i ad sulunc le usage de diverses genz li un apelent 
le peis de cinquante livres un talent e li rumain le peis de 
treis vinz livres e duze e li altre le peis de sis vinz livres 
apelent un talent e tel en solt estre le variement e li reis 
david fist al pople amonestement que lur main i meissent bonement 
e li prince e li barnages del pais dunerent al temple 
faire cinc milie talenz de or e mil solz e dis milie talenz de 
argent e de araim dis e uit e de fer cent milie e la u pierre 
preciuse fud truvee al tresor del temple fud grantee 
li reis salomun fist eslire par la terre de israel trente 
milie humes si s enveiad al bois de liban que il i fussent od 
les humes le rei yram de tyr ki le mairen i abatirent e dolerent 
e aturnerent as afaires le rei salomun e volt pur co li 
reis que ses humes fussent od les charpentiers le rei yram pur 
duner les moldes e les mesures del mairein que cil abatirent 
e apresterent par lur enseignement de ces trente milie tel 
fud l asise e la stablie que les dis milie a remuiers dussent 
al bois le meis entier ester e apres dous meis as hostels 
surjurner e derechief le quart meis al bois returner adoniram 
out la cure de ordener quels de ces dussent al bois aler e li 
quel tant dementiers as ostels demurer de l altre part 
li reis out setante milie serjanz porturs e quatre vinz milie ki 
de pierre furent taillurs cez ne furent pas del lignage de 
israel mais de altres genz furent a els venud e circumcisiun 
e lur lei ourent receud e estre ices i out treis milie e treis 
cenz ki maistres furent sur l ovre e sur les overiers li reis 
cumandad que l um preist pierres grandes de gentil grein e de 
bone quarriere e que tuz fussent taillie a esquire e a squarie 
pur metre al fundement del temple e li maschun salomun e 
li machun yram les taillerent e parerent juinstrent e acuplerent 
de primes as munz e puis les firent venir en jerusalem 
e ces de bible retruverent piere e mairen pur le temple edifier 
apres quatre cenz e quatre vinz anz puis que li fiz israel 
furent eissud de egypte al quart an de sun regne le rei 
salomun cumencad en mai tost apres pasche a edefier le 
temple nostre seignur le fundement fist de pierres grosses 
e de dur grain si l fist faire led e large que bien sustenist le 
charge el munt de moria ki en jerusalem ert le 
fundement jetad e le temple levad el lieu que fud a sun 
pere david par deu demunstréd e il l out a cel oes guardéd 
de quatre parz levad les maiseres de marbre blanc bien 
furent poliz ces pierres e tant pres juintes e tant serreement 
que mielz sembla que si s oust nature furmez que 
engin humain par ferrement e si uverad el temple si l parfurnid 
que colp de martel ne de cuignee ne d altre ferrement 
n i fud oid del blanc marbre de l ille de paron fud cist 
marbres e sis peres david l en fist aporter pur le temple 
edefier seisante alnes out li temples de lung e vint de let 
li premiers estages out trente alnes de halt e li secunz estages 
en out altretant e li tierz en out trente alnes avant si que li 
temples out del pie en amunt cent e vint alnes de halt 
fenestres i fist plus larges dedenz que defors si cume li 
murs muntad e ces treis estages par treble entravure devisad 
si que l entravure le temple traversad e chascuns des trefs 
parmi le mur passad si que les trefs del premier estage set 
piez vindrent defors le mur e issi firent tut entur sur les 
chiefs des trefs ki furent defors furent faiz une alures e de 
set alnes de let uns planchiers que aseurs fust li alers 
e li venirs que l um poust entur tres bien aler apuier a aheise 
e ester al sumet del secund estage parmi les murs passerent 
li tref e refurent fait alures e li planchiers out sis alnes de 
let tut issi furent culchiéd li tref del suverein estage al sum 
e sur les chiefs defors furent fait alures dunt li paliz 
out cinc alnes de halt e li planchiers out altretant 
dedenz el coste del sud en l angle devers orient fud 
l entree apres terre a une viz par unt l um muntad a l estage 
meien e d iluc al suverain e en la viz out fenestres a plented 
pur le jur receivre e la clartet el pavement fud de primes 
li marbres culchiéd e desure tables de sap serreement juintes 
e bien asis puis tut cel espuer fud cuverz e adubez de 
plate d or ki ert tres fin e esmerez les pareiz furent cuverz 
de tables de cedre dedenz partut si que pierre n i aparut e 
as columpnes rundes d espur ki furent as murs justees furent 
les tables juintes e afermees e de tutes parz i out entailles de 
cherubins e de palmes e mult fud l entaille avenante halt 
levee e aparisante si acemeement fud li espuers de quatre 
parz aturnez des le pavement aval jesque as trefs e desuz 
les trefs fud fait uns ciels de cedre e une entablure e plates 
d or furent clouchifiéd e tuz les pareiz e quanque dedenz 
esteit luisante plate d or cuvreit desur ces trefs meimes el 
secund estage fud fait uns planchiers e desuz les altres amunt 
uns ciels e sur ces trefs meimes el tierz estage uns altres 
planchiers e suz les trefs ki plus halt esteient fud fait de 
borz uns altres ciels e sur ces trefs fud fait uns planchiers 
de cedre en lieu de framure e fud plate la framure ki esteit 
sur le tierz estage kar del pais tel fud l usage el secund 
estage e al suverain de quatre parz delet le mur furent 
clos pareis d espuer en l un ne en l altre nen out rien ki cuvert 
ne fust de or tres fin 
cume le temple fud si levéd e dedenz d espuer e de or 
si adubéd del travers fist un entreclos de tables de cedre e 
vint alnes muntad e le temple devisad si cume vus veez que 
ces mustiers en la nef e al presbiterie sunt partiz si que de 
cele parei jesque a l entree del temple ki fud devers le hest 
out quarante alnes e devers le west en out vint alnes e tute 
cele parei esteit cuverte de or a riches ovres e a riches purtraitures 
cele partie devers le west fud cume li chancels 
del temple e li sacraries kar laenz fud herbergié l arche 
nostre seignur e li saintuaries e en l entree furent dous us 
petiz mais n i out fors une entree e les poz furent dolez a 
cinc costez les us furent d olivier e pourent ensemble clore 
e ensemble uvrir desur les us mult riche entaille de 
cherubin e de palme levee fud l ovre e mult aperte e trestute 
d or cuverte file devant ces us fud uns draps de seie tenduz e 
a cherubins e de seie ruge e bleue e purpre e de fil blanc de 
lin teissuz el cors del temple devant pres de ces us fud 
fait de pierre uns altels puis fud de cedre e d or sur le cedre 
adubez co fud li altels u l um soleit le timiame ki plus fud 
riche aquencens ardre e offrir e li fums en soleit amunt 
lever e al chancel la u fud l arche e li seintuaries entrer enmi 
le chancel apres la parei fud asise l arche nostre 
seignur e dous cherubins ki de olivier furent faiz e dis alnes 
ourent de halt furent delet l arche asis e vers cele partie del 
temple ki del chancel fud forclosé turnerent lur vis e chascune 
de lur eles out cinc alnes de lung e il les dous de 
lur eles si que l une tuchad l altre par en sum l arche estendirent 
e jesque sur la parei del sud e del nord les altres dous 
espandirent e tut lur cors neis les eles de or furent cuvertes e 
adubees estre ces i out dous altres menurs cherubins 
moyses les out fait al desert e furent de or masseiz e nient 
d or cuvert a l entree del temple furent poz de olivier 
quarrez dous us de sap pendirent defors e dous dedenz a 
la parei tut res a res de cherubins e de palmes out desure 
riche entaillé e bien eschevié puis fud cuverte d or tut a 
riule e a sqarie un porche fud fait devant le temple vers 
le est al frunt cent e vint alnes out des le pied en amunt 
tant de lungur cume li temples out de let si que vint alnes 
out de lung e dis de let tut fud d or cuvert e par engin 
uvréd e trente chambres a estage fist de treis parz le 
temple entur e seisante alnes ourent de haltur laenz ourent 
li pruveire lur atur 
entur le temple de quatre parz fud uns murs de treis 
estruiz de aiselers ki bien furent poliz e asis e afermez e sur 
le mur fud uns paliz de cedre bien juinz e acuplez cist 
enclos fud apelez li aitres as pruveires mais plus 
fud large la place al frunt devant que il ne fust de nul altre 
part kar la fud asis li altels de araim e les merveillus vaissels 
dunt nus parlerums apres de treis altres murs fud li temples 
avirunez e apres chescun devers le temple ert uns apentiz 
cume encloistres sur columpnes levez e entre ces murs furent 
larges places cume de balie e li pavimenz fud richement de 
marbre aturnez e l um muntad de l un en l autre tut par 
degrez en ces treis beles places la gent quant bel e suelf 
fud li tens urerent e quant vint tempeste e pluie en cel 
encloistre pur abri aveir entrerent portes larges e haltes furent 
faites de quatre parz des murs e quatre cenz alnes out de 
halz li uns e cist murs itant muntad que uels fud al fundement 
u li temples levad la furent les portes de fin or la 
furent les columpnes ki le apentiz suztindrent dubles e asis 
mult ordeneement e tutes les bases furent de fin argent 
nostre sires fist une revelatiun al rei salomun tant cume il 
edifiad le temple si li dist ' ceste maisun que tu fais 
si tu bien guardes mes cumandementz jo la frai ferme e 
estable e les paroles que ai parléd a tun pere david e 
maindrai enmi les fiz israel e ne guerpirai pas mun pople " 
pur co salomun plus acurageement el temple uvrad si l asumad 
li reis salomun tramist ses messages al rei yram 
e preiad que un menestrel bon li enveiast ki en seust e maistres 
en fust de orfaverie e de purtraiture e de engravure e de 
altres enginz e li reis yram enveiad al rei salomun un 
menestrel merveillus ki bien sout uvrer de or e de argent e 
de altres metals e de marbre e d espuer e de seie e d entaille 
e de quanque mestiers en fud cist menestrels out num 
yram fiz fud a une vedve del lignage neptalim le fiz jacob 
le fiz ysaac mais sis peres fud de tyr cume venuz fud al 
rei salomun dous columpnes fist de araim e l une e l autre 
out dis e uit alnes de lung e duze de groisse envirun e dous 
capitrals getad de areim li uns out d espeisse cinc al nes e 
altretant li altres ces capitrals furent sur les columpnes asis 
e riche ovre i out desure de malegranates de lilies e de laceiz 
aval le capitral tut entur surstrent dous ordres de malegranates 
si n i out dous cenz e desure out dous ordres envirun 
de uns enlacemenz de set pleiz fud li uns e li altre 
laceiz e fud uvrez li chapitrals a lilies ki quatre alnes leverent 
e tute l ovre enluminerent andui li chapitral furent si aturnez 
e sur ces dous furent dous altres a la quantitet des columpnes 
e encuntre le laceiz levez ces columpnes fist li reis aseer 
dedenz le porche ki fud dreit a l entree del temple 
l une asist a destre l autre a senestre cele a destre 
jachim apelad e cele a senestre booz numad puis getad yram 
un grant vaissel tut rund que l um apelad mer de araim dis 
alnes out del travers amunt del l un ur jesque a l altre ur e 
trente alnes out al purceindre entur cinc alnes out de halt 
li vaissels e dous ordres out entur de purtraiture e d estories 
que yram i getad e li vaissels devers les fuz estrechad 
kar li uns ordres nen out fors dis alnes entur de l ovre dum 
il le avirunad cist meimes maistres tresjetad duze bues ki 
durent cel vaissel porter dunt li treis turnerent lur chiefs vers 
orient e les treis vers le sud e les treis vers le west e les 
altres vers le nord e les cues tutes ensemble une part turnerent 
e esturent si e cel vaissel quatre deiz d espeisse 
out amunt a l ur li vaissels e li urs si cume fuille de lilie 
desclise fud defors alques recurbez porterent granz fud li vaissels e 
mult i pout entrer veire dous milie mesures que li hebreu 
soleient bath apeler puis fist dis basses e chascune out quatre 
alnes de lungur e quatre de laur e treis de haltur e furent 
juinteices de quatre u de cinc tables de araim crueses 
furent tutes les bases e entre ces juinctures ki furent es quatre 
angles furent fait une rueles e unes furmes a cumpas si i 
furent taillez cherubins e palmes e liuns e bues de quatre parz 
les basses e desus e si proprement que neis les liens si cume 
il fussent liez ne furent en l entaille ubliez halt leverent 
ces imagenes e mielz semblad que sur les basses fussent asis 
que si fussent entailliez sur quatre roes e aissels de 
araim fud chascune basse asise chascune des roes out de 
ealt alne e demie e desuz les bases s asemblerent enmi 
teles furent ces roes cume les roes de curres e fud tut li 
aturs de araim jetez aissels i out e raiz e jantes e muiels 
el sumet de la basse ert cume une ruele fait a cumpas alne 
e demie out de laise en travers la fud assis uns vaissels 
e sur chascun des chiefs des aissels levad une sumiere pur 
le vaissel amunt suzpuier la buche del vaissel alques recurbat 
enz e ne s espandid pas fors e un alne out de laise al 
sum e quatre el milleu e une e demie as unz sur 
teles dis basses furent dis vaissels posez e d un entaille e a une 
furme furent mollez quarante des mesures que li hebreu apelent 
bath teneit chascuns des dis vaissels ces dis basses od tuz ces 
dis vaissels fist li reis aseer en le aitre ki plus fud prucein al 
temple co fud li aitres as pruveires les cinc a destre e les cinc 
a senestre pur laver les sacrefises que l um deveit offrir a nostre 
seignur e cel vaissel ki fud de mer de araim apeléd refist metre 
en cel meime aitre a destre del temple al coste del sud e en 
l angle de l orient co fud li laveurs u li pruveire soleient 
laver quant durent el temple celebrer e un altel fist de 
araim vint alnes out de lung e vint de let e dis de halt e 
fud en meime cel aitre asis 
hyram refist vaissele de meinte baillie poz e chanes e 
pichers e furent tuit de orchal si s getad en la champaigne 
del flum jurdan e en terre argilusse entre soccho e 
sarchan e li reis salomun les mist el servise del temple 
e tant en i out que l um ne sout le peis de la vaissele e un 
altel fist el temple de fin or e dis tables d or pur metre sure 
les pains que l um apelad les pains de propositiun e les cinc 
furent asis de l une part del temple e les cinc de altre part 
si refist dis chandelabres de or e les cinc asist de une part 
e cinc de altre part encuntre le chancel si furent uvrez richement 
a flurs de lilie e fist desure vaissels de or u l um meteit 
le ulie e pinchures de or e chaenes e crocs e phieles e mortiers 
e encensiers tut de fin or al quart an de sun regne li 
reis salomun cumencha le temple nostre seignur e set anz 
entiers mist al faire e set meis e en cel setme meis fud 
dediez li temples e tute la vaissele e cil merveillus apareil 
en l uitme meis fud aprestez si que li reis salomun fist porter 
el temple l or e l argent e la vaissele que sis peres david out 
saintefiéd e tut fist metre es tresors de la maisun nostre seignur 
tuit li prince e li barnages e li antif hume e li poples 
de israel s asemblerent e vindrent al rei salomun el setme 
meis en jerusalem pur estre a cele feste quant l um dout 
remuer l arche nostre seignur de syon e le tabernacle que 
moyses out fait el desert e la vaissele e le saintuarie 
li pruveire vindrent avant e pristrent l arche nostre seignur 
si l emporterent enz el temple e le tabernacle e le saintuarie 
e la vaissele tut remuerent li pruveire e li altre ordenet 
e li reis e tuit li poples de israel en alerent od tut devant l arche 
e firent lur sacrefises de bues e de altres bestes si que l um 
ne sout le numbre ne le pris li pruveire porterent l arche 
nostre seignur sur dous petiz fuz ki a cel oes furent aturnez 
e tut furent d or adubez si l asistrent enz al chancel del temple 
que l um apelad desuz les eles as cherubins 
si que li cherubin estendirent lur eles par en sum l arche e 
ces dous petiz fuz sur quei l um portout l arche ces 
petiz fuz furent plus lungs que l arche e bien parurent les 
chiefs a ces ki furent en cel chancel mais nient a ces ki 
esteient defors en l arche nen out el fors les tables de pierre 
que moyses i out mis quant il fud ja en oreb u nostre sire 
out escrite la lei e la verge aaron e un pot d or u il en i 
out de la manne dunt deus sustint sun pople quarante anz 
cume li pruveire furent eissud del saintuarie une nieule levad 
par cel temple si que li pruveire ne pourent ester ne le servise 
faire pur la nieule e pur l oscurted kar nostre sires out 
la maisun emplie de sa glorie 
li reis salomun parlad vers nostre seignur si dist ' tu 
deis bel sire que tu mandereies en la nieule e ore ai fait 
temple a tun oes u tu purras si tes plaisirs est 
habiter en sied estable parmanablement " puis se turnad li 
reis al pople si lur dunad sa beneicun e redist ' beneit seit 
nostre sires le deu de israel ki par mei ad acumplid co que 
il parlad a mun pere david quant il li dist des l ure 
que menai les fiz israel hors de egypte nule cited n eslis de 
tutes ces de israel u l um edefiast temple a mun ues e u fust 
reclamez mis nums mais david eslis que il mun pople guardast 
e guvernast e mis peres david volt edefier temple 
en l onurance nostre seignur e nostre sires li dist bien 
fais de co que tu as en purposement de faire a mun ues edefiement 
mais tu ne l fras pas enz le frad tes fiz ki tu engendreras 
ore ad sa parole cunfermee kar jo sui el lieu mun 
pere david e sui asis al set real e asummé ai le temple e 
fait i ai venir l arche de l aliance nostre seignur que il fist od 
noz ancestres quant de terre de egypte s en furent eissud " e 
li reis estut devant un altel devant le pople si estendid ses 
mains vers le ciel si dist ' sire sire deu de israel nuls 
n est ki te semble al ciel desus ne en la terre desuz ki guardes 
ferme cunvenance e fais merci a tes serfs ki tienent tes 
cumandemenz de tut lur quer tu as par buche parlé 
e par mains e en ovre asuméd si cume il pert a cest jur pur 
co sire guarde fermement la parole e la bele pramesse que 
fait as a mun pere david que tuz jurs alcuns de sun lignage 
tendrad e serrad al sied real de israel se cil de lui 
naistrunt te servent de quer e parfitement si cume il le fist 
en sun vivant e cument purrad nuls quider que deu veirement 
habited en terre si neis li cels ne l puet cumprendre 
cument dunc cumprendrad le ceste maisun que fait ai en l onurance 
de sun num mais bels sires entend a l ureisun de 
tun serf e oi le ymne e la preiere que jo te faz que tes 
oilz seient e nuit e jur sur ceste maisun dunt tu as dit que 
tis nums i ert reclamez oi del ciel u est la tue maisun ma 
preiere e quanque requerrad li poples de israel ici e quant 
tu l averas oid propice lur seies e fai merci si huem 
peched vers sun prusme e trespast sun serrement e il vienge 
merci requerre devant cest le tuen altel ai en de lui pitie e 
salf e guaris le dreiturier e le culvert e le felun 
met a mort e a desfacun si tes poples turne a fuie devant ses 
enemis pur sun pecchiet e puis ait de sun pecchiet pesance e veire 
repentance e vienge tei requerre a cest le tun temple oi les 
si te plaist del ciel e pardune le pecchiet e remeine les en 
la terre que a lur ancestres dunas si li ciels est clos que 
il ne pluve pur lur pecchie e il te viengent requerre en cest liu 
e seient veir repentant oi lur requeste bonement del ciel 
e pardune lur pecchiet e si lur enseigne la veie de perfectiun e 
de bien e pluie enveié en la terre que dunné lur as en possessiun 
si famine vient en la terre u corrumpuz seit li airs 
e pestilence descunfise e destruie les blez e lur enemis 
asiegent les citez e seient traveillez de mesaventures e de 
enfermetez e il vuillent cunuistre e pardun requerre de lur mesfaiz 
e vers tei en cest temple lever lur mains tu s il 
te plaist les orras e sulunc lur ovres tu lur rendras si 
alcuns ki nen est pas del lignage de israel vienge chaenz ta 
merci depreier oi sa requeste del ciel bonement que li poples 
de tutes terres aprenged tei e tun num duter si cum fait li 
poples de israel e bien esperment que ci est tis nums reclamez 
si tis poples se met en champ encuntre ses enemis la u tu 
cume sires les enveieras il te aurrunt encuntre ceste cited ki 
tu as eslevee encuntre cest temple que ai levéd en l onurance 
de tei e tu orras lur ureisun e par tei avrunt salvatiun se 
il pecchent envers tei kar n est huem ki ne pecchet e tu 
par curuz les livres a male veue a lur enemis ki s meingent 
en chaitivier u luinz u pres e il la facent lur penitence 
e lur penace e cunuissent lur pecchiet e lur iniquited e de 
tut lur quer se prengent a deu e requiergent ta merci encuntre 
ceste terre que tu lur as dunee e encuntre cest le tun 
temple tu orras par ta merci lur requeste del ciel e fras lur 
jugement e propice lur serras e grace lur durras envers ces ki 
en chaitivier les tendrunt cist poples est tis poples e tis 
heritages kar tu l manas de egypte hors de servage e de anguisse 
e de chaitiveisun e de tutes genz le as sevréd a tun 
servise e a tun oes si cume tu l deis a tun serf moysen 
quant hors de egypte cunduist noz anceisurs pur co lur 
preieres entendez e lur requestes asumez " 
cume li reis out acumpli sa ureisun en ceste baillie de 
la u il fud devant l altel nostre seignur se esdrescad kar 
agenuillez se fud a terre e ambesdous les mains out tendues 
vers le ciel puis en estant dunad beneicun a tuz ces 
de israel a halte voiz si dist ' beneit seit nostre sires ki ad 
dunéd pais e repos a sun pople sulunc sa pramesse n est 
giens adire de tuz les biens dum il parlad a sun serf moysen 
nostre sires deu seit od nus si cume il fud od noz ancestres 
e enclint noz curages a sun servise que nus parfitement guardum 
sa lei e sun cumandement e cestes meimes paroles 
seient remenbrees nuit e jur devant deu que sa grace me face 
e a sun pople de israel a tuz jurs si que li poples de 
tutes terres sache que il suls est deu e en ciel e en terre " 
lores li reis endreit sei e li poples firent granz sacrefises e 
oblatiuns a nostre seignur vint e dous milie bues offrirent 
e cent e vint milie berbiz e dedierent le temple le temple li reis e la 
gent del pais a cel jur seintefiad e dediad li reis la 
meitet de l aitre ki ert devant le temple e fist iloc les 
sacrefises de plusurs baillies sur le grant altel dunt nus avum parléd 
devant kar li altre altels de araim que moyses out fait 
ert petiz a tanz granz sacrefises e a teles oblatiuns grant 
fud la feste que li reis tint e tuit li barnages de israel des 
l entree de emath jesque a la riviere de egypte de primes 
set jurs pur le dediement e puis altres set jurs pur la feste 
salceie ki cumence al quinzime jur de cel meis e al uitme 
jur apres cungead li reis cel merveillus pople e il benesquirent 
nostre seignur e puis returnad chascuns al suen tut haitéd 
e joius sur tuz les biens que nostre sires out fait a sun 
serf david e a sun pople de israel 
li reis salomun fist faire a sun oes un palais cent alnes 
out de lung cinquante de laise e trente de halt columpnes de cedre 
quarante cinc riches e haltes fist doler e de 
lunc cele maisun a treis ordres lever en chescun ordre en 
out quinze desposez e pannes desure ki furent taillez a esquarie 
e ueles furent de tutes parz e un porche i fist a columpnes 
cinquante piez out de lung e trente de let e un altre porche 
i fist devant celui richement a columpnes e a chapitrals asis 
une riche maisun refist u fud li siez reals e furent les pareiz 
tuz cuverz de cedre des le pavement jesque al sumet e 
une altre chambre u l um faiseit les jugemenz ert en cel enclos 
uvree tut en cele baillie 
un palais refist a l oes la reine ki fud fille pharaun de 
tel ovre cum fud cil palais e ert li siez reals e par tutes 
ces ovres furent faites les maiseres de riche piere e grosse 
ki taillié esteient a rieule e a certes mesures e serréd e soldéd 
furent dedenz e defors des le pavement jesque 
amunt de ces pareiz e dedenz partut jesque a cel aitre ki 
plus fud larges e plus amples que ne fust nul des altres 
les fundemenz furent faiz partut de riches pierres de dis piez 
u de uit e les pierres ki desure furent culchiéd a tel mesure 
furent tailliez e poliz e li aitres ki plus fud larges fud runz 
e clos de treis ordres de pierre grosse e d un paliz de cedre 
desur cel mur ki l avirunad tut entur 
treze anz mist li reis a faire sun palais od tutes les 
apurtenances e puis que il out fait le temple deu e sun 
demeine paleis e quanque il out desiréd a faire nostre seignur 
li aparut altre feiz si cume il out fait en gabaon si 
li dist ' oi ai ta preiere e la requeste que tu me feis seintefiéd 
ai ceste meisun que faite m as que mis nums i seit reclamez 
e mes oilz e mis quers i serrunt tuz jurs e si tu me serfs 
cume fist tis peres en simplicited de sun quer e en equitet 
e tienges ma lei e mes cumandemenz jo frai le sied real 
de israel parmanable a tei e as tuens sulunc co que pramis 
l ai a tun pere david mais si tu e li tuns lignages se tresturned 
de mei e de ma lei e de mes cumandemenz e cumenzst 
a cultiver deus avuiltres e aurer jo osterai israel de la terre 
que duneé li ai e cest temple que ai seintefiéd dejeterai e 
israel iert a tutes genz a respit dun il em purrunt fableier 
e cist temples lur iert en essamplei que tuit icil ki i passerunt 
forment se esbairunt e pur merveille en sublerunt 
e dirrunt purquei ad li halt sires co fait a sa terre e a sa 
demeine maisun respundrunt li altre pur co que il deguerpirent 
deu nostre seignur ki menda lur ancestres hors de egypte e unt servid 
e auréd deus avuiltres pur co les ad deu si destruiz e desertez " 
li reis yram de tyr truvad al rei salomun mairen de 
cedre e de sap e de cipres e or granment a faire les ovres 
del temple e de sun demeine paleis par co li reis salomun 
al vintime an puis que il out le temple fait e sun 
paleis dunad al rei yram vint chastels en la terre de galilee 
e li reis yram vint veer sa terre e ces chastels mais nient 
ne li plourent einz dist ' cument sunt teles les citez e 
les chastels que mis amis m ad dunéd " pur co apelad cele 
terre chabul kar nient ne li plout li reis yram enveiad 
al rei salomun cent e vint talenz de or 
pharao li reis de egypte vint a ost a gazer si la prist 
tuchad le feu si l arst e ocist les chananeus ki mestrent en 
la cited e dunad le en mariage od sa fille ki fud muiller le 
rei salomun puis reedefiad li reis salomun gazer e betheron 
e balat e palmiram ki ert al desert e tutes les viles ki 
li apendeient e ne furent pas clos de mur guarnid e fermad 
e les citez u l um guardout ses curres e u surjurnouent li chevalier 
e quanque li plout a faire en jerusalem e al liban e 
par tute sa terre tut fist a sa volentet e tut 
cel merveillus pople ki remes fud des amorriens e des cheteiens 
e des pheresiens e des eveiens e des jebusiens ki remes 
furent en la terre pur co que li fiz israel ne s pourent cunquerre 
tuz les fist tributaries si que il li firent servise e rendirent 
treud mais des fiz israel n en fist nul serf mais 
cumbateur furent li un e li altre furent ses menestrels princes 
e ducs e maistres sur ses curres e sur ses chevals des chananeus 
e des philistiens fist li reis serfs si que il cultiverent 
les terres a l ues ces de israel sur tuz les afaires lu rei salomun 
furent asis cinc cenz cinquante maistre prevoz a qui 
li poples obeid e cil sur les afaires le rei firent lur cumandement 
la fille lu rei pharaun vint en sun paleis que li reis li 
out fait e li reis edefiad dunc mello treis feiz par an fist 
li reis ses sacrefises e ses ablatiuns sur l autel que il out edefiéd 
a nostre seignur e thimiame i ardeit en l onurance nostre 
seignur li reis fist aturner navirie en asiongaber ki pres 
est de haiham el rivage de la ruge mer en terre de ydumee 
e li reis yram enveiad ses humes ki eschipres furent 
bon e mult sourent de mer en cel navirie od les servanz lu 
rei salomun si n alerent en ofir u sunt li munt de or si 
en pristrent quatre cenz e vint talenz de or si s amenerent al 
rei salomun 
la reine de saba oid la merveilluse fame del sens 
salomun pur co vint en jerusalem le rei tempter e sun sens 
espruver par ses dutances e ses demandes e par ses questiuns 
en la cited entrad od forment grant cumpaignie od riche herneis 
e od riches aturs a cameilz ki porterent especes e or 
senz numbre e pierres presiuses e vint devant lu rei e parlad 
e demandad quanque li plout e a tut li respundid li 
reis e solst ses demandes e ses questiuns e neis une ne fud 
de tutes ses paroles que li reis nen entendist e dunt bien nen 
respundist cume la reine vit la grant sapience salomun e 
sun merveillus paleis e le grant cunrei e la vitaille de sa maisun 
e les riches sales a ses humes e le ordenement e 
l afaitement de ses menestrels e lur atur de vesture e ses buteilliers 
e les sacrefises que l um faiseit enz el temple nostre seignur 
tut le quer li faillid de si grant choses penser e ne 
se pout asez esmerveiller e dist al rei ' veire est la renumee 
que oi de tei en ma terre de tun grant sens e tun bel parler 
e ne crei pas co qu en oi jesque ci venisse e espermentasse e 
enqueisse e de tei meime le oisse or l ai oid e espermentéd 
que la meited ne m en fud mustréd greignure asez est ta sapience 
e tes ovres que la nuvele qu en n ai oie bonuréd sunt 
cil ki te deivent servir ki tun sens poent aprendre e oir 
beneit seit nostre sires ki t ad en amur receud e sun pople 
de israel quant tel rei lur ad dunéd pur justise tenir e 
dreiture faire par sa terre " lores dunad la reine de saba al 
rei salomun cent e vint talenz de or e especes granment e 
pierres preciuses e unches puis tantes especes n i furent portez 
cume la reine i portad e al rei en dunad e li reis dunad 
mult riches duns e reals a la reine de saba quanqu ele volt 
e quanque ele demandad e ele puis a sun pais returnad 
en la navirie le rei yram ki de ofir le or enportout 
vint mairen de tyn a large plente de ophir meime e pierres 
preciuses de cel gentil mairen as pareiz del temple e 
a sun paleis fist li reis faire uns esforcemenz e fist en faire 
harpes e lyres e altres estrumenz e puis n i fud portéd ne 
veud si gentil mairen ki fust de tyn sis cenz e seisante sis 
talenz pesout l or que l um portout par an al rei salomun estre 
co que cil porterent ki des treuz esteient recevur e li marchant 
e cez ki les escuz vendeient e les reis de arabie e li duc 
de la terre li enveierent li reis salomun fist faire dous cenz 
escuz de fin or sis cenz sicles out en l escud e refist faire 
dous cenz lances d or e fist faire treis cenz escuz de altre 
baillie e cez refurent de or fin e esmeréd e furent de tel 
furme cume la lune quant demi est pleine e en chascun out 
treis milie e set cenz cinquante unces de or e fist tut metre 
en sun paleis 
li reis se fist faire un trone de ivurie merveillus 
si l fist tut de fin or cuvrir sis degrez i out des aval en 
amunt runz fud li siedz deriere a cumpas uverez e par cez 
degrez bien halt de terre levez dous braz de dous parz 
sustindrent le sied e delet cez braz dous leuns furent posez 
e dous leuncels esturent sur chascun degret tele uvre ne 
fu mais faite en nul regnet tute la vaissele dum l um serveit 
a sun cunvivie e a ses deis e tute la vaissele del paleis 
que l um apelout le bois de liban tute fud de or a 
sun tens ne fud de nul pris argent kar sa navirie alad 
od la navirie le rei yram en tharse en treis anz une feiz 
e de la enportout or e argent e denz de elefanz e singes e pouns 
li reis salomun fud eshalciéd sur tuz les reis de terre 
en saveir e en riches manentises e tute terre le desirad a 
vedeir pur oir de sun saveir e duns li firent e presenz de 
vaissele de or e de argent e de guarnemenz e de armes e d especes 
e de chevals e de muls par an e li reis assemblad curres e chevaliers 
si n out quarante milie chevals en estable e curres 
duze milie e multz chevaliers e furent partie od le rei partie 
as citez guarder e fist li reis que tel abundance out de 
argent en jerusalem cume de pierres e de cedre en i out 
tant cum des sicomors ki creissent en la champaigne l um 
li menout chevals de egypte e de choa kar li marchant la 
les achatouent si s emmenouent achatouent le curre sis cenz 
unces de argent e le chavel cent cinqante e si l vendeient cil 
de ethee e de syrie 
li reis salomun enamad femmes estranges e de altre pais 
la fille pharaun le rei de egypte e femmes de moab e de 
amon e de ydumee e de sidonie e de ethee de cez genz 
dunt deu out cumandé a cez de israel que od eles ne oussent 
cunversement charnel ne cumpaignie kar pur veir si il i 
ussent cumpaignie lur quers del servise deu sustrarreient e 
a deable e ydles servir les atrarreient a teles femmes estranges 
e de altre lei se prist salomun encuntre deu si s amad de 
grant maniere si n out femmes cume reines set cenz 
e suinnantes treis cenz si tresturnerent e purvertirent sun quer 
en sa vieillesce que il sewid ydles e deus avuiltres e n amad 
pas nostre seignur parfitement si cume le out fait ses peres 
david mais cultivout astart la deuesse de sydonie e chamos 
le deu de moab e moloth le ydle de cez de amon 
salomun fist co que ne plout pas a nostre seignur e ne l sewid 
pas si cume out fait sis peres david 
salomun edifiad un temple a chamos le ydle de moab 
en un munt encuntre jerusalem e a moloth le ydle de amon 
e issil fist a tutes ses femmes ki de altre lei esteient e eles 
i offreient encens e firent sacrefises a lur deus pur co nostre 
sires s en curuchad a salomun de co qu il l out relenquid 
maimement quant il se fud a li aparud une feiz e altre e 
cumandéd li out que il ne se preist a deus avuiltres e sur co 
ne out guardéd le cumandement nostre seignur 
nostre sires enveiad un sun prophete a salomun mandad 
lui que il sun regne trenchereit e devisereit e a un serf 
salomun le durreit mais ne l freit pas en ses jurs pur 
le amur sun pere david ki de quer le servid mais al tens 
sun fiz le freit e pres tut le realme li toldreit fors un lignage 
k il li larreit e co li larreit pur amur david e la cited de 
jerusalem que il out a sun servise esleué nostre sire suscitad 
un adversaire a salemun adad de ydumee ki fud del 
lignage real e fud en edom il avint si quant david fud en 
ydumee e joab ki esteit maistre cunestables de sa chevalerie 
ocieit tuz lez madles de ydumee par set meis que il i fud 
jesque il out mort tuz les madles del pais lores s enfuid 
adad en egypte de ydumee od alquanz des hummes sun 
pere e adad ert emfes petiz cist adad od sa cumpaignie 
vint en madian e de la vint en pharan iloc reprist 
cumpaignie od cez de pharan e vint en egypte al rei pharaun 
pharaun le receut unureement terre li dunad pur la maindre 
reseantise e maisun e de vitaille li asist livreisun e truvad 
tel grace vers le rei que la suer sa reine li dunad a muiller 
si n out enfant de cele un vadlet ki fud apelé genebath 
e la reine le fist nurrir el paleis od les fiz le 
rei cume cist adad oid la nuvele que morz fud david 
e joab ki maistre cunestables ert de la chevalerie vint devant 
le rei e cunge demandad de returner en sa terre respundi 
li reis pharaun ' que te falt ci entur mei purquei te estuce 
vers ta terre aler e partir de mei " respundi adad ' sire 
rien ne me falt " suvent requereit le rei en ceste baillie mais 
ne pout cungie aveir jesque cel ure que salomun se fud forfait 
vers nostre seignur lores out cungie e vint en ydumee 
un altre adversaire li suscitad nostre seignur gozam le fiz 
helyadam ki fuid s en fud de sun seignur adadezer le rei 
de soba e genz asembla e fud prince de larruns e de malfeisantes 
genz quant david les guerriout e cez en alerent 
en damasche e la mestrent e firent lur seignur rei en damasche 
e il puis tuz les jurs salomun fud adversaire a cez de israel 
kar il regnad en syrie 
jeroboam le fiz nabath ki ert eufrateus de sareba e 
fiz fud de une vedve serua par num e fud huem lu rei salomun 
cist recumencad a reveler encuntre sun seignur 
li maltalenz levad entre salomun e jeroboam de co que li 
murs de une des citez le rei fud chaud e li reis cumandad 
as ducs e as princes de la terre que il le relevassent e jeroboam 
ne deignad faire le cumandement le rei kar muntez 
fud en baldet e en ferte par co que li reis le out fait pur sa 
prueise maistre recevur de tuz les treuz ki aleverent del 
lignage joseph a l oes lu rei jeroboam s en eissid de jerusalem 
kar medlez se fud envers lu rei e ahias de sylo 
uns prophetes nostre seignur ki de un mantel nuef ert afublez 
l encuntrad e furent il dui sul e sul al champ lores prist 
ahia sun mantel nuef dum il ert afublez si l detrenchad en 
duze pieces e dist puis a jeroboam ' pren a tun oes ces 
dis pieces co dit nostre sire jo trencherai e deseverai le 
regne salomun e durrai tei les dis parties e les dis lignees 
mais une lignee larrai a ses heirs pur mun serf david e pur 
la cited de jerusalem que ai eslue de tuz les lignages de israel 
e co li frai pur co que guerpid me ad e ad auréd 
astarten la deuesse de sydonie e chamos le deu de moab 
e moloth le deu as fiz amon e n ad pas tenud mes veies 
e mes cumandemenz pur faire justise e dreiture en terre si 
cume fist sis peres david nepurquant ne toldrai pas a lui 
le regne einz le sufferai tut sun vivant pur l amur david 
men serf ki guardad mes cumandemenz e sewid ma volentet 
a sun fiz toldrai le regne e durrai tei les dis parties si que 
li n en remaindrad mais uns lignages e co li remaindrad pur 
david que de sun lignage luise clartet e luminarie en jerusalem 
la cited que ai esleue que mis nums i seit reclamez e 
unurez e te receverai a mun servise e regneras sur quanque 
tis quers desired e rei serras sur israel e si tu oz de quer 
mes cumandemenz e faiz dreiture en terre e ma volentet 
od tei serrai e edifierai a tun oes maisun de lealtet si 
cume fis a david e israel te liverai e le lignage david travaillerai 
mais co n iert pas a tuz jurs " jeroboam s enorguillid 
de cez paroles nostre seignur e parlad en al pople que rei le 
feissent e od lur seignur lige mais ne se tenissent salomun 
le sout e ocire le volt e jeroboam pur co s enfuid a susac 
le rei de egypte e fud la jesque a la mort salomun 
li reis salomun regnad en jerusalem quarante anz sur tut 
israel puis murut e fud enseveliz en la cited sun pere david 
e ses fiz roboam regnad pur lui 
roboam vint en une cited sichem par num la fud 
asembléd tut israel ke iloc le feissent rei e jeroboam le 
fiz nabath sout ja la nuvele de la mort le rei salumun e fud 
de egypte returnez kar il fud mandez e ert en sichem od 
cez de israel 
jeroboam e tut li barnages de israel vindrent a roboam 
le fiz salomun si l mistrent a raisun en ceste baillie ' tis 
peres nus tint mult dur e en grant destresce de servise nus 
deprienst mais relasche nus un poi e nus te servirums cume 
a seignur " tel fud l asise le rei salomun que tuz jurs fussent 
od lui en jerusalem de cez de israel vint e quatre milie e 
feissent lur estage le meis entier e puis alassent li un e 
venissent li altre de altre part sa vitaille de par tute la terre lur 
fist mener la u il fust a surjurn si en furent mult traveillez 
roboam respundi al pople ' or vus en alez e al 
tierz jur revendrez e ma volentet orrez " cum li poples s en 
fud partiz li reis prist cunseil des sages humes e des antifs 
ki ourent estéd del cunseil salomun tant cume il vesquid quel 
respuns il freit al pople e il li distrent ' sire s il te plaist 
ore oir lur requeste e alches a lur volentet obeir a tuz jurs 
les purras a tun servise tenir " mais li reis ne deignad lur cunseil 
oir einz parlad as juefnes humes e as bachelers ki od 
lui furent nurriz si lur dist ' qu en loez quels respuns frai 
al pople de co que requis m ad " respundirent li bacheler 
' bien lur funt a dire cez paroles se il te plaist li plus tres 
petiz de mes deiz plus est gros que mis peres nen ust le 
dos e pur co si mis peres vus mist ju dur e pesant as cols jo 
endreit mei i ajusterai e plus pesant le vus frai mis peres 
vus batid de verges deliees mais jo vus baterai de grandimes 
balains ki serunt durs e espinus " 
jeroboam e tut li poples vindrent al tierz jur devant le 
rei roboam e il lur fist dur respuns e guerpid le cunseil as 
sages humes e as senez e tint sei al cunseil as bachelers 
si lur dist ' mis peres vus mist ju es cols dur e pesant e jo 
endreit mei i ajusterai e plus dur e plus pesant le vus frai 
mis peres vus batid de verges menues e ju vus baterai de 
gros balains ki mult ierent durs e espinus " e ne volt pas 
li reis assentir a la volentet del pople kar deu l out si aparailléd 
pur furnir sa parole que il parlad par ahiam le 
prophete de sylo vers jeroboam le fiz nabat 
cume li poples entendit que li reis oir ne l volt erranment li 
respundid ' que 
nus apurtient david e quel heritage avum el fiz ysai alum 
nus ent e deu le veie que co que nus partum de david e 
de ses heirs est par le forfait e la defalte de ses heirs " lores 
s en partirent de roboam les dis lignees de israel si que il ne 
regnad mais sur les dous juda e benjamin li reis enveiad 
al pople pur amaisnement faire aduram ki maistres ert 
des treuz e il le lapiderent chalt pas a tant muntad li reis 
hastivement sur un curre si s enfuid en jerusalem 
tuit cil de israel sourent que venuz fud jeroboam si se 
assemblerent si l firent rei sur tut israel si que nuls ne se 
tint od le heir le rei david fors cil de juda e benjamin 
roboam vint en jerusalem e asembla tuz ces de juda e 
ces de benjamin cent e quatre vinz milie de bonime cumbaturs 
pur envair e bataille tenir encuntre cez de israel e cunquerre 
tut le regne a sun oes ki ert li dreiz heirs salomun 
mais nostre sire fist sa revelatiun a un prudhumme semeta 
par num si li dist ' va si parole al rei roboam e a cez de 
juda e de benjamin e a l altre pople si lur di ne vus 
asemblez pas en bataille encuntre voz freres cez de israel 
mais chascuns de vus returnt a sun recet e a sa mansiun 
kar co que fait est fait est par ma dispositiun " li prophetes 
tut issi al pople parlad e li poples l en creid si returnad 
jeroboam edefiad e esforcad sichem ki ert el munt de 
effraim e la mest d iloc s en turnad e phanuel edefiad 
li reis jeroboam se purpensad e cremeit que li regnes 
repairast as heirs david si li poples de israel en alast pur 
sacrefises faire a nostre seignur en jerusalem u regnad roboam 
le fiz salomun e qu il le ocireient e a roboam del tut se 
prendreient pur co prist en cunseil de faire dous temples 
en sa terre e il si fist l un en la cited de betel e l altre 
pres de dan e dous veels d or refist e en cez dous temples 
les asist puis mandad la gent de la terre si lur dist ' ne vus 
estut mais a jerusalem venir pur oblatiun faire ne pur sacrefier 
veez ci les deus ki de egypte vus menerent " li poples 
i asentid e les ydles aurerent en ceste baillie se forfirent 
vers nostre seignur kar en travers le guerpirent e les veels 
aurerent si s servirent li reis jeroboam fist pruveires 
de basse gent ki n esteient pas del lignage levi e co fud encuntre 
la lei deu e sun cumandement e establid une feste 
a faire a l uitme meis le quinzime jur del meis si cume il 
le firent en jerusalem e en dan e en bethel fist ses altels 
pur sacrefier as veels que il out furmez de ses pruveires 
fist se asise cum il deveient en la mahumerie servir e 
il meime le jur de la feste vint a l altel pur encens offrir 
estevus uns prudum de juda ki vint de part nostre 
seignur en betel e truvad le rei jeroboam tut en estant e cel 
altel avuiltre encensant e li prudum chalt pas se 
escriad e encuntre cel altel parlad si dist ' co dit nostre 
sires uns enfes naistrad del lignage david si avrad num 
josias cil cez fals pruveires sur cest altel sacrefierad e le 
ossement de la gent i arderad e par cez enseignes que ja 
verrez nostre sires sun dit averrad cist altel erranment se 
deviserad e la cendre ki amunt est par sei aval charrad " 
cume li reis oid cez paroles sa main tendid vers l umme deu 
e cumandad que il fust pris mais la main li endormid chalt 
pas si que il ne la pout retraire e li altels sudeement 
se devisad e la cendre qui ert en sum aval se esculurgad si 
cume li prudum le out dit de part nostre seignur lores 
requist li reis le prudume que il deu depreiast que guarisun 
e santet de la main li dunast e li prudum l en oid deu 
requist e il sante li rendid li reis preiad cel humme deu 
que il remeist e od lui se dignast par tel cuvent que mult le 
unurreit e bels duns li durreit li bons huem respundi ' mais 
que tu me dunasses la meitet de quanque ad en ta maisun 
od tei ne irreie ne pain ne mangereie ne ewe ne bevereie 
kar si l m ad cumandéd nostre sire que jo ni bousse ne manjasse 
ne que par la veie que jo vinc ne returnasse " a tant li prudum 
d iloc s en turnad e devers juda par altre chemin s en alad 
uns prophetes de grant edet mest en betel e ses fiz 
vindrent a lui e cunterent cumfaitement li hoem deu 
out en bethel uveréd e cume il out al rei parléd respundi 
cil ' e quel chemin tint a sun returner e savereiez 
le me vus mustrer " ses fiz li distrent quel part cil en alad 
pur co chalt pas cumandad que l um meist sa sele tost fud 
mise e cil muntad e ateinst l umme deu si i parlad desuz 
un arbre e il le truvad ' es tu co " fist se il ' li huem deu 
ki venis de juda " cil respundi ' co sui jo " respundi li 
fals prophetes li fel vieillarz ' vien od mei a mun ostel kar 
od me te digneras " respundi li altres ' ne puis pas 
returner ne od tei venir ne en ceste cuntree ne beivre ne mangier 
kar nostre sires le defendi que jo n i beusse ne manjasse e 
que par le chemin que jo vinc ne returnasse " cil respundi 
' e jo sui prophetes si cume tu e uns angeles parlad a mei de 
part nostre seignur e cumandad que a mun ostel te menasse 
e un bel digner te aturnasse " en ceste maniere le dechut e 
a sun hostel le menad e a mangier li dunad cume il seeient 
a mangier deu fist une revelatiun al felun veillard e 
il erranment dist cez paroles a sun oste de part nostre seignur 
' co dit nostre sires pur co que tu nen as obeid a mun cumandement 
que jo cumandai que ici ne manjasses ne beusses 
tis cors n iert pas enseveliz en la sepulture de tes ancestres " 
cume il ourent mangié li huem deu muntad si s en alad 
mais un leun al chemin le truvad si l ocist mais del cors 
nient ne devurad e li adnes al prudume estut 
delet le cors e li leuns apres e nient ne l tuchad ne del cors 
puis tant ne quant ne blesmad cheminanz i passerent e virent 
le cors jesir a terre e le leun ester delet e vindrent si l nuncierent 
en la cited u li vieil prophete mest od qui il si fud 
dignéd cume li fel vieillard oid la nuvele ' co est li bons 
huem " fist se il ' a ki deu parlad e out fait sun cumandement 
mort le ad li leuns kar a deu ne fud pas obedient " 
dunc cumandad que l um sa sele meist e l um si fist puis 
muntad e par cel chemin tant errad jesque le cors e le adne 
e le leun tuz ensemble truvad e li leuns ne le cors ne le 
adne ne adesad cil vieillard prist le cors de l humme 
deu si l enportad jesque en bethel si l ensevelid en sun 
demeine sepulchre e mult le plainst e cumandad a ses fiz que 
il a sa mort fust enseveliz en meime le sepulchre u li bons 
huem fud enseveliz e bien diseit que tut issi avendreit cum 
li bons huem out parlé encuntre le altel de bethel e encuntre 
les mahumeries de la cuntree de samarie cest cumandement 
fist li fel vieillard a ses fiz par cele ententiun que le ossement 
de lui oust guaranteisun par le ossement del prudumme od qui 
il fust enseveliz al jur que deu sa manace furnireit par josias 
ki les fals pruveires sur meime le altel ardereit e puis le altel 
maldist abatereit 
puis vint li fel veillard al rei jeroboam si li 
dist ' purquei es marriz e trublez pur la parole d un musard 
ki folement ad vers tei e vers tun altel parléd e sa folie ad 
ja encuntréd " lores li cumancad li reis a cunter co que 
avint de sa main e de sun altel mais li fel vieillard se 
esforcout a despruver la verited e afermout que endormie li fud 
la main pur co que des sacrefises trop portad e puis quant 
de travail cessad sa nature se esvigurad e chalt pas la santet 
recuverad tut ensement falses pruvances avant menad pur 
mustrer que la force deu nient n i uverad quant li altels purfendi 
e devisad li fols reis l en creid e de sun mesfait nen s en 
repentid e fist pruveires a ses ydles servir de trestuz les plus 
bas del pople e del frapin kar qui unches volsissent estre 
pruveires as ydles par un tor e set multuns tut curant serreient 
receud en ceste baillie pecchad jeroboam e sa maidnee 
e pur co fud desertee e esracé de terre 
en cel cuntemple amaledid abia li fiz jeroboam pur 
co cumandad jeroboam a la reine que ele de sa vesture se 
desguisast e ki ele fust mult bien celast e al prophete aia en 
sylo alast ki out reveléd par nostre seignur a jeroboam que 
il regnereit sur israel e cumandad que un bel present de 
pain e de miel li portast e que de l enfant avendreit demandast 
la reine le fist tut issi e vint en l ostel ahie en sylo 
mais aia ne veeit gute de viellesce e nostre sire li descuvrid 
le affaire e cumandad que unes paroles li deist qu il 
li mandad cume la reine entrad e nul semblant ne l volt faire 
ki ele fust li bons huem oid cume ele alad si li dist ' vien 
avant vien avant dame femme jeroboam purquei 
te ceiles e ne volz cunuistre que tu es la femme jeroboam jo 
te port mult dur message de part nostre seignur returne e 
di a tun seignur jeroboam co li dist nostre sires pur co 
que jo de mun pople te levai e sur tut mun pople de israel 
eshalchai e lu regne david parti e devisai e a tei le dunai 
e tu nen as fait mun cumandement e mun plaisir sicume le 
fist david mais malement as uveréd e pis que nuls altres ki 
devant tei ait estéd e as fait ydles e simulachres a tun 
oes pur mei curucier e attarier e mei as geté ariere dos pur co des 
ore enveierai mals e anguisses e travailz sur tei e sur ta maignee 
e tut destruirai jesque al chien e l enclos e le desclos e le tres 
petit e le grant e jo esneierai e fors jeterai quanque remandrad 
del lignage jeroboam cume l um solt faire fiens de cez ki 
apurtienent a jeroboam ki en cited murrad chien le devurrad 
e ki defors en champ murrad oisels le manjerunt kar co 
dit nostre seignur e pur co tu ki es femme jeroboam lieve 
sus si t en va e si tost cume tu entreras en la cited li emfes 
murrad e tuit israel le plaindrad si l ensevelirad e 
cist suls enfes iert enseveliz en sepulchre de tute la maidnee 
jeroboam kar nostre sires ad oud de li merci e deu 
eslirrad un ki regnerad sur israel ki destruirad la maisnee jeroboam 
a tel jur cume ore e a tel cuntemple e nostre sires 
ferrad israel e croller le frad sicume fait li rosels par cele 
riviere si l esrascerad de ceste bone terre que a lur ancestres 
dunad e ultre mer les ventelerad pur co que il unt fait vergiers 
al servise de deable pur nostre seignur curucier 
e liverad israel a mort e a destructiun pur le pecchiet jeroboam ki 
ad fait pecchier israel " a tant s en turnad la dame e vint en 
la citet de thersa e tant tost cume ele mist le pie en sa 
maisun li enfes murut e fud enseveliz e fud mult plainz 
sulunc la parole nostre seignur 
li reis roboam regnad en jerusalem e guarnid e fermad 
citez en juda il edifiad bethleem e tham e thecue e bethsur 
e socco e odollam e geth e maresa e zirph e 
uram e lachis e azecha e faraa e aiolon e hebron citez 
ki esteient en juda e en benjamin tres bien guarnis puis 
que bien les out closes de mur maidnee i mist e cunestables 
e vitaille e guarisun e uelie e de vin e chascune des citez 
fist tres bien de armes guarnir e fud reis poestifs sur judam 
e benjamin li pruveire e li ordenét ki esteient par 
tute israel guerpirent lur terres e lur possessiuns e vindrent en 
juda e a jerusalem pur deu meime servir kar jeroboam les 
out dejetéd que mais entur lui ne feissent lur mestier 
e li altre prudumme par tute la terre de israel ki deu amerent 
parfitement vindrent a jerusalem pur faire lur sacrefise e lur 
oblatiuns e esforcierent lu regne de juda e cunfermerent le regne 
roboam bien treis anz treis anz se tindrent as bones 
veies e as bones uures david e a sun fiz salomun 
roboam prist a femme maalath la fille jerimoth le fiz 
david e abial la fille heliab le fiz esai de que il out enfanz 
e somoriam e zoom e reprist maacham la fille absalon 
de qui il out enfanz abia ethai ezrza e salomith 
e li rei amad maacha la fille absalon sur tutes ses femmes 
e tutes ses suinnantes dis e uit femmes out e seisante 
suinnantes e enfanz engendrad vint e uit fiz e seisantes filles 
e li reis establid que abia le fiz maacha fust ducs e maistres 
sur tuz ses freres si l pensad a faire rei kar plus ert sage 
e plus pruz que tuit si frere par tut le regne cume roboam 
vit que il fud aferméd en sun regne nostre seignur 
guerpid e sa lei e sa gent sewirent lur rei cez de juda 
mespristrent mult vers nostre seignur e plus le attarierent que 
fait nen ourent lur ancestres altels leverent e ydles en l onurance 
a deable e vergiers planterent pur tuz les munz e desuz 
les arbres bien fuilliés malement uvererent envers nostre 
seignur kar malveise gent furent a cel cuntemple en terre e 
firent tutes les vilanies e les ordeez que les mescreantes 
genz soleient hanter qui nostre sires esracad hors de la 
terre a la venue de cez de israel 
el quint an lu rei roboam vint sesac li reis de egypte 
en jerusalem pur co que cil de jerusalem forfaiz se furent 
envers nostre seignur e vint i od mil e dous cenz curres e 
seisante milie chevaliers e od gelde senz numbre si ert de 
plusurs terres prist les citez par la terre e puis vint en jerusalem 
semeias uns prophetes vint devant lu rei roboam 
e les princes de juda ki fuiz furent en jerusalem 
e esturent od le rei si lur dist ' co dit nostre sires vus m 
avez guerpid e jo vus guerpirai e larrai en la main lu rei sesac " 
e li reis e li prince en ourent grant pour si distrent ' nostre 
sires est dreituriers e humilierent sei devant nostre seignur 
e deu revelad e mustrad sa volentet a semia si li dist 
' pur co que li reis e li prince se sunt humiliez devant mei 
n es destruirai pas aore alches de aie lur frai kar par sesac 
lu rei de egypte del tut nes destruirai mais servise frunt 
a sesac que il sachent quel valt mielz a servir a mei u a 
sesac " lores s en partid sesac de jerusalem par la volentet 
nostre seignur mais il enportad les riches tresors del temple 
e del palais lu rei e les escuz de or que li reis salomun fist 
faire mais li reis roboam fist faire en lur lieu escuz de araim 
e livrad les a cez ki maistres furent sur les escuiers 
ki guardoent le porche del paleis quant li reis i esteit quant 
li reis entrout el temple nostre seignur l um les portout devant 
lui e puis les portad l um la u l um soleit les armes en 
estui guarder pur co que li reis roboam e li suen se humilierent 
devant nostre seignur alches le apaerent de sun maltalent 
si que il n es volt del tut destruire kar bones ovres 
truvad en partie en juda e li reis roboam se cunfortad e 
regnad en jerusalem quarante un an out quant il cumenchad 
a regner e dis e set anz regnad en jerusalem sa mere out 
num naama de aman malement uverad vers nostre seignur 
e n aturnad pas sun quer vers deu guerre e bataille 
fud tuz jurz entre le rei roboam e lu rei ieroboam e roboam 
murut e fud enseveliz od ses ancestres en la cited david 
e sis fiz abia regnad pur lui 
al dis e uitme an que out regnéd jeroboam li fiz 
nabath regnad abia sur judam e treis anz regnad en jerusalem 
sa mere out num maacha e fud fille absalon e sewid 
les males traces sun pere e ne fud pas sis quers parfiz devant 
nostre seignur sicume fud le david mais pur l amur david 
dunad deu tuz jurz alcune estencele de sun lignage en jerusalem 
pur co que david servid nostre seignur a gred e ne 
trespassad pas sun cumandement fors en tant cume il mesprist 
vers urie maltalent e guerre fud tuz jurs entre 
le rei abiam e lu rei jeroboam 
li reis abia vint a une feiz en bataille od quarante milie 
cumbaturs encuntre le rei jeroboam ki out en ses eschieles 
quatre vinz milie vaillanz cumpaignus e li reis abia estut 
sur le munt de semeron ki est en terre de effraim e dist 
' oi ceste parole tu jeroboam e tuit cil de israel dun nel 
savez bien que deu dunad le regne de israel a david que 
il e li suen i regnassent parmanablement e jeroboam un 
serf salomun se esbrucad e felenessement revelad encuntre 
sun seignur e malveise gent e les fiz belial se asemblerent 
entur lui e ourent la plus halte main envers roboam le fiz 
salomun kar roboam fud mult pourus des paroles que li prophetes 
semeia li out dit e ne li pout encuntrester e ore 
dites que vus puez cuntrester al regne nostre seignur que il 
tient as mains des heirs david e avez grant multitudine de 
genz e veels de or que jeroboam vus ad fait que vus les tiengez 
pur deus e dejetéd avez les pruveires e les altres ordenez 
ki sunt del lignage aaron e fait avez a vostre oes e a servise 
a deable pruveires encuntre deu e encuntre lei si que qui qu il 
seit bon e malveis erranment par un tor e set multuns 
receive ordenement e seit prestres e servant a deable mais li 
veirs deu ki vus avez deguerpid est nostre deu e pruveires del 
lignage aaron e li levite sulunc lur ordre e la lei servent od 
nus nostre seignur e funt lur sacrefises le matin 
e le vespre chascun jur e offrent le gentil thimiame e assient 
les pains de prospiciun sur la table nostre seignur od nus 
est li riches chandelabres de or e les luminaries que l um alume 
al vespre tuz dis nus guardums le cumandement deu ki vus 
avez relinquid pur co deu est ducs de nostre ost e li dreiturier 
pruveire sunt od nus ki ja sunerunt les busines encuntre 
vus pur co vus fiz israel ne vus cumbatez pas encuntre le 
deu a voz ancestres kar il ne vus ad mestier " 
tant dementres cume li reis abia parlout jeroboam mist 
aguait deriere se ost si que devant co que mot en sust enclost 
se ost cume co aperchut li reis abia e cil de juda que la 
bataille lur fud devant e deriere la merci deu requistrent e 
li pruveire sunerent les busines e dunerent un cri merveillus 
e nostre sire al cri que il firent espoentad jeroboam e les 
suens si s enfuirent e li reis abia e juda les pursewirent 
e deu les liverad as mains lu rei abia a descunfiture e a mort 
e cunquante milie en ocist que naffrad e deu humiliad forment 
en cel tens cez de israel e eshalchad cez de juda pur 
co que il ourent esperance en nostre seignur li reis abia 
fist l enchalz sur jeroboam ki se fuieit e prist la cited de 
bethel e cez que il i truvad e jesena e effrem treis citez si 
que jeroboam ne li pout unches puis cuntrester cum abia 
fud en sun regne afermez femmes prist quatorze si 
engendrad vint e dous fiz e seze filles puis le ferid nostre 
sires pur sun pecchiet si en murut si fud enseveliz en 
la cited david e ses fiz asa regnad pur lui e en ses jurs 
out dis anz pais par sa terre cist sa fist co que a deu 
plout les altels a deable tut esmiad e les ydles tut depeschad 
e les vergiers u l um a deable sacrefiout tut detrenchad e 
cumandad a cez de juda que il la volentet deu enqueissent 
e sa lei e ses cumandemenz tenissent e par tutes les citez 
abatid les mahumeries e regnad en bone pais plusurs citez 
en juda edefiad kar deu de tutes parz pais li dunad pur 
co dist a cez de juda ' edifiums cez citez si s encloums de 
murs e de bones turs e metums i portes e serrures quant 
deu pur co que nus le servums pais nus ad dunéd de tutes 
parz " e il le firent tut issi senz enpeechement li reis jeroboam 
murut quant vint e dous anz out regnéd e ses fiz 
nadab regnad pur lui 
li reis asa out en sa ost de cez de juda treis cenz milie 
cumbaturs a escuz e a lances e de benjamin ki a 
escuz se cumbatirent e de archiers en out dous milie e 
treis vinz e dis milie e tuit cil furent bonime champiun 
zara li reis de ethiope vint a bataille sur le rei asa 
e out en se ost dis feiz cent milie cumbatanz e treis cenz 
curres e vint jesque maresa e li reis asa vint encuntre lui 
e ordenad ses eschieles el val de saphata ki est pres 
de maresa e la aie deu requist si dist ' sire sire poestifs 
ki vostre savatiun poz faire tut alsi a poi cume a multz or 
nus guaris kar en la fiance que avums en tei venums encuntre 
cest merveillus pople e encuntre lur rei sire sire ne 
te deit pas huem cuntrester mais tu deis les orguillus abatre 
e defuler " nostre sire oid la preiere lu rei asa e espoentad 
forment cez de ethiope si turnerent a fuie asa les enchalcad 
e fierement les descunfist e ocist par la force nostre seignur 
puis cil de juda pristrent si n emporterent les herneis e les 
riches aveirs de lur enemis pristrent tutes les citez par entur 
geraram e forment grant preie enmenerent e almaille enmenerent 
senz numbre e chameilz e revindrent en jerusalem 
azarias le fiz obid par le saint esperit vint encuntre 
le rei asa si li dist ' or me oi sire reis e tu juda e tu 
benjamin deu est od vus kar vus avez od lui estéd si 
vus deu querez vus le truverez e si vus le guerpissez il 
guerpirad vus cil de israel serrunt grant tens senz deu verai 
e senz pruveire e senz maistre e senz lei e quant il returnerunt 
en lur grant anguisse e nostre seignur querrunt il le 
truuerunt en cel tens nen averad pais ne cil ki vait ne cil 
ki vient " co dient li hebreu que alcune feiz avint que par 
cinquante dous anz oisel ne volad ne beste passad par 
jerusalem ' en cel tens " fist li prophetes ' serrunt en pour 
tuit cil ki abitent en la terre kar une gent se cumbaterad 
encuntre altre e une cited encuntre altre kar deu les trublerad 
tuz en tute anguisse e vus pur co ki deu servez cunfortez 
vus en bien kar pleniers de voz uevres iert li luiers " cume 
asa out oid ces paroles haitez en fud e ostad les ydles par 
tute la terre de benjamin e de juda e des citez que il cunquist 
de effraim e fist dedier e renuveler un altel devant le 
porche del temple nostre seignur e il assemblad cez 
de juda e de benjamin e plusurs de effraim e manasse kar 
plusurs vindrent a lui pur co que il virent que deu fud od 
lui cume il vindrent en jerusalem el tierz meis del quinzime 
an del regne asa offrirent lur sacrefises de la preie que il 
ourent cunquis sur lur enemis set cenz boes e set milie multuns 
e li reis entrad pur faire ferme aliance entre deu e 
la gent si cume il faire le solt si dist ' si nuls est ki ne 
voilled querre nostre seignur e servir granz u petiz huem u 
femme seit ocis " a cel jur jurerent a nostre seignur que il 
le servireient e furent joius e haitez tuz cez de juda e 
maldistrent cez ki deu guerpireient e jurerent que a deu se tendreient 
e de quer le servireient 
li reis asa sa mere meime maacham remuad e tut en 
ostad del servise e del sacrefise de un ydle que claméd ert 
priap que ele cultivout e fist abatre le vergier u l um 
li soleit sacrefier e fist esfundrer la cave u l um le enurout 
e tut dist depescier e esmier cel vilain simulacre kar co ert 
ydle de pecchie e de lecherie e puis le fist jeter aval en la 
riviere mais ne l fist pas si par tut u l um soleit es munz a 
deable servir pruzdum fud asa kar sun quer out turnéd 
devers deu e co que sis peres out vuéd al servise nostre 
seignur en or e en argent e en el tut fist venir al temple 
e guerre nule ne li surst devant le trentime an de sun regne 
el trentisme an puis que il out regnéd baasa li reis de 
israel vint a ost en juda e clost de mur rama si que nuls 
ne pout del regne asa aseurement ne entrer ne eissir pur 
co li reis asa prist tut l or e l argent que fud remés el temple 
e al tresor del paleis si l enveiad a benadab lu rei de syrie 
ki mest en damasche e cez paroles li mandad ' mis peres e 
li tuen furent mult ami e fud entre els bone pais e ferme 
aliance e requier que issi seit entre mei e tei e pur co te 
ai enveiéd cest or e cest argent que tu la triwe rendes ki 
est entre tei e le rei de israel e partir le faces de ma terre " 
benadab l en oid bonement e en israel enveiad de sa chevalerie 
e cil pristrent les burgs e les citez aion e dan e belmain 
e tutes les viles de neptalim ki furent closes de mur 
cume co sout li reis baasa de l edefiement que il fist a rama 
cessad e de iloc en thersa s en turnad lores assemblad 
asa tuz cez de juda e vint a rama si emportad la pierre 
e le mairen dunt li reis baasa volt edefier si n esforcad li reis 
asa gabaa e maspha 
en cel cumtemple vint anam le prophete al rei asa si 
li dist ' pur co que as oud fiance al rei de syrie e 
nient en nostre seignur li oz de syrie te est eschapez e 
dun ne furent de asez plus cil de ethiope e de libie e plus 
ourent curres e plus chevalerie e plus gelde que nostre sire 
tut te livrad as mains quant en lui ous esperance e devers 
lui ous aturnéd le quer les oilz deu esguardent sur tute 
terre e il dune vigur a cez ki de quer parfit le siewent 
folement le as fait e pur co guerre te surderad des ore " lores 
se curucad li reis asa vers le prophete e cumandad que il 
fust pris e en liens mis e nostre sire s en desdeignad forment 
si ocist plusurs del pople li reis asa en sa vieillesce 
enmaladid e de poagre forment fud anguissez mais neis en la 
grant enfermetet ne volt nostre seignur requerre mais as 
miries se tint e en els out fiance e del mal murut e fud enseveliz 
od ses ancestres en la cited david e sis fiz 
josaphad regnad pur lui nadab le fiz jeroboam regnad sur israel el secund an 
asa le rei de juda e dous anz regnad malement uverad 
vers nostre seignur e sewid les males traces sun pere e le 
pecchiet par unt il fist pecchier cez de israel 
e baasa le fiz aia ki ert del lignage ysachar li alad a mal 
e aguait si l ocist a gebeton ki est une cited as philistiens 
kar li reis nadab e tuit cil de israel furent asiegé a gebeton 
e la le ocist baasa e regnad pur lui sur israel e ocist e 
destruist tut le lignage jeroboam si que un pied n en remest 
si cume nostre sire le out dit devant par aia de sylo pur 
le pecchiet jeroboam que il meime pecchad e fist pecchier 
cez de israel al tierz an que out regnéd asa li reis de 
juda regnad baasa li fiz aia sur tute israel e vint e 
quatre anz regnad malement vers nostre seignur uverad 
e sewid les males traces jeroboam ki pecchier fist cez 
de israel e tuz jurs fud guerre entre baasa e asa lu rei de juda 
nostre sire fist une revelatiun a jheu le fiz annam e 
al rei baasa mandad cez paroles par lui ' jo t ai levéd del 
puldrer e rei te ai fait sur israel e tu as sewid les malveises 
traces jeroboam e as fait pecchier cez de israel pur mei atarier 
e jo pur co abaterai e destruirai tuz tes heirs e tut le tuen 
lignage e tuz cez de ta maidnee si cume l ai fait de jeroboam 
le fiz nabath cez de tun lignage ki en cited murrunt chiens 
les devurrerunt e ki defors murrunt oisels les mangerunt " jheu 
mustrad la parole nostre seignur e li reis forment s en curuchad 
si l ocist li reis baasa murut e fud enseveliz en la cited de 
tersa e regnad pur lui ses fiz hela el vint e sisme 
an le rei asa de juda regnad hela le fiz baasa sur israel e 
dous anz regnad mais uns de ses humes zamri par 
num ki esteit uns de ses cunestables revelad encuntre lui 
si l ocist la u il fud enivrez en la maisun arsa le prefect de 
thersa el vint et setme an lu rei asa le ocist e regnad sur 
israel e puis ocist tut le lignage basa tuz ses privez e tuz 
ses amis sicume vostre sire le out dit devant par le prophete 
jheu le ost de israel fud lores asiegé entur une cited gebeton 
ki ert as philistiens cume cil de l ost oirent la nuvele 
que ocis fud li reis chalt pas firent rei ambri ki aidunc 
ert maistre cunestables de l ost e d iloc murent e vindrent 
e asegierent la cited de thersa cume zamri aparchud que 
il la cited prendreient el paleis entrad e le fu i tuchad e tut 
le esbrasad si murut quant set jurs out regnéd kar malement 
out uveréd vers nostre seignur e out sewid les 
males traces jeroboam ki fist pecchier cez de israel a 
cel cuntemple grant partie de cez de israel se tindrent a thebni 
le fiz ginet si l voldrent rei faire mais cil ki se teneient a 
ambri ourent la plus halte main e tebni murut e ambri 
regnad sur israel a l ure que asa li reis de juda out 
regnéd trent un an regnad ambri e duze ans regnad sur 
israel set anz regnad en thersa cist ambri achatad le 
munt de samarie de somer ki le munt fud e une cited i 
edifiad e somer l apelad malement uverad ambri vers nostre 
seignur asez nualz que nuls ki devant lui regnast 
e sewid tutes les malveises traces jeroboam ki peccher fist cez 
de israel 
cinc anz regnad ambri en la cited que il edifiad puis 
murut e fud enseveliz en samarie e sis fiz acab regnad pur 
lui cist acab en sammarie vint e dous anz regnad 
e pis que nuls ki devant lui oust estéd devers nostre seignur 
uverad e ne li suffistrent pas ces mals a faire que out fait 
jeroboam le fiz nabath mais femme prist jezabel la fille 
metabaal le rei de sydonie e servid e aurad baal e un 
temple levad a l unurance baal en samarie e altel i levad 
e un vergier pur sacrefier a deable plantad e nualz le fist que 
nuls altres des reis ki devant lui ourent estéd en cel tens 
ahiel de bethel edefiad e relvad jerico abiram sun einznet 
fiz murut quant il la cumencad e segub li puisnez quant il 
de portes la fermad sulunc la parole nostre seignur que il 
out parlee par josue le fiz nun 
helyes li prophetes e thesba ki est en galaad parlad 
al rei achab si li dist ' si veirement cume deu vit devant 
qui jo estois rusee ne pluie ne charrad en terre si par ma parole 
nun " lores fist deu al prophete une revelatiun si li 
dist ' va t en d ici vers orient si te tapis a la riviere de 
charit ki est encuntre jordan la surjurne e beif de la riviere 
e jo rai cumandéd a corps que la vitaille te truissent e guarisun " 
helyes fist le cumandement nostre seignur vint 
e surjurnad a la riviere de charith e corps veneient tut dis 
le matin e le vespre si li portouent pain e charn e il le receveit 
e de la riviere beveit puis avint que la riviere sechad 
kar giens de pluie ne vint en terre dunc reparlad nostre sire 
a helye le prophete si li dist ' lieve si t en va en sarepte 
ki est en sydonie si i surjurne la ai cumandéd a une vedve 
que el te truisse vitaille sustenement " li prophetes 
levad e cele part en alad e cume il vint a la porte de la 
cited la vedve truvad ki boisettes i cuillid helyes l apelad 
si li dist ' dune mei de l ewe si beverai " cume la femme 
fud esmué pur l ewe helyes criad apres si li dist ' aporte 
mei un poi sevels une buchie de pain " cele respundi ' si 
veirement cume deu vit jo nen ai si une puinnie nun de 
farine en un vaissel e un sul petitet de olie en un altre vaissel 
e vei mei ci pur dous boisettes cuillir dunt jo aturne tantel 
de viande a mei e mun fiz que nus le manjum e puis si 
murrum " dunc redist helyes ' mar averas pour mais va 
si l fai cume dit l as e fai a mun oes tut premierement un 
turtellet de cele farine si l me porte e puis fras a tun oes e 
a l oes tun fiz kar co dit nostre sires la farine ne defaldrad 
ne l olie ne avalerad jesque deu enveit pluie en terre " 
la vedve s en turnad e fist si cume helyes la ruvad si manjad 
helye e ele e sa maidnee e lur farine ne faillid ne le 
olie ne descrut sulunc co que nostre sire le out dit 
par sun prophete 
puis amaladid le fiz a cele vedve e fud l enfermeted 
forment grande si murut lores dist la vedve a helye ' sire 
sire de quei te sui mesfait es tu pur co venuz a mun 
ostel que mes iniquitez seient ore remenbrees e pur ocire mun 
fiz " respundi helyes ' ca baille tun fiz " e ele si fist e 
li bons huem prist le mort si l portad en la chambre la u 
il maneit e sur sun lut le mist si criad merci a nostre seignur 
e dist ' sire sire deu neis ceste vedve od qui sicume 
si jo ai la sustenance as travaillié e mort li as sun 
fiz " e 
li pruzdum se culchad treis feiz sur le cors e requist nostre 
seignur que l aneme renveiast al cors nostre sire l en oid e 
l aneme el cors enveiad e helyes l enfant tut haitéd a sa 
mere livrad dunc dist la mere ' ore le sai finement que 
tu es huem deu e que en ta buche est la veraie parole nostre 
seignur " 
el tierz an parlad deu a helyes si li dist ' va si te 
mustre al rei achab si enveierai des ore pluie en terre " 
helies se esmut pur venir devant le rei achab e la famine 
fud merveilluse en samarie pur co apelad li reis achab abdiam 
ki fud senechals de sa maisun e cist abdias cremeit 
mult nostre seignur kar quant jezabel fist ocire les prophetes 
nostre seignur cist abdias en prist cent e fist mustier 
cinquante en une cave e cinquante en altre e truvad lur la 
vitaille e sutenement a cest sun seneschal cumandad achab 
que il alast par tutes les funtaines e les vals de la terre 
pur cerchier si herbe i poust truver a ses chevals e a 
ses muls que il ne murussent del tut en tut si se partirent 
li reis e li seneschals pur aviruner e esquerre tut le pais li 
reis tint sun chemin une part e li seneschals altre part e 
avint si que helyas vint encuntre le seneschal e il tant tost 
cume il cunut helye chaid adent devant lui si li dist 
' es tu co mis sires helye " respundi helyes ' co sui jo 
veirement e or en va a tun seignur e di que jo sui venuz " 
respundi abdias ' sire qu ai mesfait vers tei que a mort me 
livres a mun seignur lu rei si veirement cume deu vit nule 
terre n est u mes sires ne te ait fait querre e tuz realmes ad 
requis e cunjurez que tu ne li seies celez e ore me dis 
va e di a tun seignur que helyes est venuz e returnez e puis 
que ierc de tei partiz li seinz esperiz te ravirad e en 
tel lieu te porterad u truver ne te saverai e jo ta venue al 
rei nuncierai e puis quant il ne te truverad senz cuntredit me 
ocirad jo tis serfs des m enfance ai crieme oud de nostre 
seignur dun ne l as oid dire cume jo me cuntinc quant la 
reine jezabel ocist les prophetes nostre seignur cum jo cent 
en pris e tapir les fis les cinquante en une cave e cinquante 
en altre e la les sustinc de pain e de vitaille e ore 
me dis va e di a tun seignur que venuz est helyes que 
il me ocied quant il ne te truverad " respundi helyes ' si 
veirement cume nostre sires deu vit devant ki jo sui 
a cest jur de ui vendrai devant lui " lores s en turnad abdias 
e vint encuntre le rei e nunciad lui de la venue le prophete 
helye e li reis vint encuntre helye e tant tost cume 
il le vit ' es tu co " fist se il ' ki trubles israel " respundi 
helyes ' ne l ai pas trubléd mais tu e ta maidnee l avez 
trubléd ki guerpid avez les cumandemenz nostre seignur e 
sewi e servid a baalim mais ne purquant ore fai assembler 
tut israel el munt de carmele e quatre cenz cinquante des 
prophetes baal e les prophetes ki as bois servent deable e se 
dignent al deis la reine jezabel " li reis achab enveiad par 
tute israel e pur cez prophetes e al munt de carmele les 
assemblad dunc parlad helyes a tut le pople si lur dist 
' cume lunges sifaitement closcerez e fermement ne vus tendrez 
ne cha ne la si nostre sires est deu e vus le servez e si 
baal est deu a lui vus tenez " mais li poples a cez paroles 
ne respundi mot encore redist helyes ' jo sui suls 
remés des prophetes nostre seignur e baal en ad des prophetes 
quatre cenz cinquante e quatre cenz en i ad ki funt 
lur mestier as bois dous boes nus dunez e tuit cil prophete 
eslisent e retiengient le un e facent cel boef tut en 
pieces colper e puis busche sur lur altel demenie ruer e sur la busche 
les pieches de cel lur buef ordeneement poser mais n i metent 
pas fu ki la busche puissed adeser e jo endreit mei 
de altre part frai altretel lores requiergient lur deus que 
lur busche par sei facent alumer e jo requerrai mun veir deu 
que il mun sacrefise od tute la busche faced par sei esprendre 
e esbraser e si baal les ot dunc est baals deu e se 
mis sires me ot e fait co que baal ne pout dunc est mis 
sires deu " respundi li poples ' helies ad forment bien dit " 
atant ruvad helyes as prophetes que il cumenchassent l afaire 
kar il esteient plusur e requeissent lur seignur que endreit del 
fu les oist si que par main de humme ne descendist li fals 
prophete le firent tut issi e requistrent baal des le matin jesque 
midi mais rien ne fist ne rien ne respundi dunc saillirent 
cil fals prophete ultre le altel e helyes les cumenchad 
a rampodner si lur dist ' criez plus halt criez kar vostre 
deu par aventure parole a ki que seit u eired u dort par 
aventure criez criez si que vus le esveillez " cil crierent a 
halte voiz si se trenchierent si cume fud lur usages de cultels 
e riflerent la charn jesque il furent sanglenz mais puis 
que midie fud passee e venud fud li tens que l um dut le 
sacrefise faire e li fus ne vint sur lur sacrefise helies apelad 
tut le pople e redrescad le altel nostre seignur ki fud tut esgrunéd 
e desertéd e prist duze pierres selunc le numbre des 
fiz jacob a ki deu parlad e israel l apelad e de cez duze 
pierres le altel redrescad el enur nostre seignur e fist 
un fosset envirun cel altel puis le boef par pieces devisad 
e sur l altel la busche e les pieces ordeneement aluad tost 
apres cumandad que l um quatre chanes de ewe emplist e sur 
l altel e la busche e le sacrefise le ewe espandist e l um tut issi 
le fist derechief cumandad que l um les chanes de ewe 
emplist e derechief sur la busche e sur le sacrefise le espandist 
e l um si fist tierce feiz cumandad e l um tierce 
feiz le ewe portad e sur la busche versad tant que li fossez 
ki delet le altel esteit fud plein e surundad 
lores quant ure fud de faire le sacrefise helyes fist 
sa ureisun a nostre seignur en ceste baillie ' sire sire ki es 
deu abraham e isaac e israel ui mustre que tu es deu israel 
e que jo sui tis serfs e que par tun cumandement ai 
tut co fait oi me sire si te plaist que cist pople sache que 
tu as lur quers turnez derechief a bien " a ces paroles decendid 
li fus e la busche alumad e tut le sacrefise esbrasad e 
neis les pierres esmiad e l ewe ki desuz fud tute desecchad 
cume co vit li poples erranment chai a terre si dist ' nostre 
sire veirement est deu il est veirement deu pernez me " 
fist se helyes ' tuz les prophetes baal si que un pie ne remaigne " 
e furent chalt pas pris e sur la riviere de cyson tuit ocis 
dunc dist helyes al rei ' or en va si te didne kar jo oi ja 
le sun de grant pluie " e li reis s en turnad e helyes 
muntad le sumet del munt de carmele si se mist par terre e 
sa face entre ses genuilz si urad e dist a sun servant 
' va amunt e guarde vers la mer " cil alad e returnad a sun 
dit nient ne vit respundid li prophetes ' ore va set feiz 
e guarde si rien i veiz " a la setme feiz que cil alad une 
nuette petite vit de la mer lever e repairad e a sun seignur 
l anunciad respundi helye ' ore en va e di al rei munte 
sur un curre e pren tun chemin que la pluie ne te suprenge " 
a poi de ure estevus li ciels devint tut obscurs e leverent 
nues e uentz e chaid une grandime pluie 
li reis achab alad en jezrael e li prophetes helyes 
par la force e la volentet nostre seignur curut devant lu rei 
jesque il vint en jezrael 
li reis cunctad tut a jezabel la reine que helyes out 
fait e cume il out mort tuz les prophetes baal pur co jezabel 
tramist un sun message a helye si li mandad ' cel mal me 
facent mes deus que venir deit sur tei si jo demain a tel 
ure ne face de tei si cume tu as fait de noz prophetes " 
helyes out grant pour de cest mandement si s en alad la u 
talent li prist tant que il vint en bersabee ki est en juda 
la laissad sun serjant e alad une jurnee en cel desert asist 
sei suz un geneivre e requist de nostre seignur sa mort si 
dist ' ne sui pas sire plus vaillanz que mes ancestres que 
jo desire a vivre apres lur mort si te plaist receif 
ma aneme " a tant se culchad desuz le umbre de un geneivre 
si s endormid estevus li angeles nostre seignur vint tuchad 
le si dist ' lieve si manjue " e cil reguardad e vit a sun 
chief en pain quit suz brese e ewe en un vaissel helyes se 
esdrescad e but e manjad puis s endormid derechief vint li 
angeles tuchad le prophete si li dist ' lieve e manjue kar 
grant veie te atent " helyes levad but e manjad e par cele 
viande quarante jurs e quarante nuiz errad si que il vint al 
munt nostre seignur de oreb e la en une cave surjurnad 
la parlad nostre sire a lui si li dist ' helye que fais ci 
e purquei es de la cite partid " helyas respundi ' grant marement 
ai oud pur l amur nostre seignur de co que guerpid le 
unt icil de israel sire tes altels unt abatud e tes 
prophetes ocis e jo sul sui remés e mal me quierent e mort " 
e cil ki parlad a helye respundid ' va fors e vien ester el 
munt devant nostre seignur estelevus li sires i passet e 
un terremote merveillus vendrad devant lui mais ne vendrad 
pas li sires a cel terremote apres le terremote vendrad un 
esturbeillun estrange mais a l esturbeillun ne vendrad pas li 
sires apres l esturbeillun leverad uns fus mais od le fu ne 
vendrad pas li sires apres le fu vendrad un suef espirement 
de un petit vent lores apres vendrad li sires si parlerad a 
tei " cume co oid helyes de sun afublail cuverid sun 
viarie e eissid e estut en l usserie de la cave e la voiz li 
vint derechief si dist ' que fais tu ci helye " respundi 
helye ' sire grant marement ai oud pur amur nostre seignur 
de co que li fiz israel unt enfrainte la cuvenance que il ourent 
fermee od lui tes altels unt destruiz e tes prophetes ocis 
e jo suls sui remés e neis a mei quierent mal e mort " dunc 
respundi nostre seignur ' va e returne el chemin del desert 
dreit a damasche cume tu la vendras azael enuindras a rei 
sur syrie e jheu le fiz nansi sur israel e helyseu 
le fiz saphat ki est de abelmaula enuindras que il seit 
prophete pur tei kiqunques eschaperad de la spee azael jheu 
l ocirad e ki a jheu escaperad heliseu li prophetes l l ocirad 
e jo guarderai a mun oes set milie humes ki uncore unches 
ne curberent le genuil devant baal e guarderai tutes les buches 
ki ne l unt auréd ne les mains ne li unt baiséd " 
helyes mut d iloc e truvad helyseu le fiz saphat arant 
e altres od lui a bien jesque a duze jus de boes e helyes 
mist sun mantel sur helyseu e helyseu cumenchad erranment 
a prophetizer e guerpid ses boes e sewid helye si li 
dist ' jo en irai e cungie prendrai de mun pere e de ma 
mere e puis te siwerai " helyes respundi ' va t en si returne 
fait ai tant cume mei apurtint " helyseu cume il fud returnez 
boes sacrefiad e a mangier les dunad al pople puis 
mut e vint a helye le prophete si l servid 
benadab li reis de syrie asemblad ost merveillus e fort 
e fier trente dous reis od chevals e od curres e od grant apareil 
e uint en israel asejad samarie e tramist ses messages 
a achab le rei de israel e cez paroles li mandad ' tun or 
e tun argent e tes femmes e tes fiz sunt miens " respundi 
li reis de israel ' veirs est sire jo sui li tuens e tutes 
mes choses " derechief enveiad benadab ses messages al rei 
achab si li mandad que l endemain i enveiereit ses messages 
e escerchiereient sun paleis e le ostels a tuz ses humes e 
quanque lur plarreit tut prendreient e tut l enmerreient lores 
mandad li reis de israel tuz les antifs hummes de israel si 
lur dist ' cunrei en pernez que li reis benadab me vait a mal 
e a aguait il enveiad a mei pur mes femmes e pur mun 
or e pur mun argent e nient ne li escundis ore sur co 
me ad mandéd que altel suffre de vus e de voz femmes e de 
voz chatels pur co purveez si granter le volez " respundirent 
li antif hume de israel e li einznez ' de tut co rien 
ne li fras ne nient n i assentiras " a tant respundi li reis de 
israel as messages lu rei benadab ' quanque mes sires cumande 
bonement li frai fors ceste chose que faire ne puis en 
nule baillie " li message revindrent a lur seignur e mustrerent 
le respuns lu rei de israel e li reis benadab egrement 
s en curuchad e ses messages al rei achab enveiad si 
li mandad par desdein que tant out gent en se ost que si 
chascuns ruast plein puin de terre delet les murs de samarie 
plus serreit halt li munz que li murs li reis achab respundi 
a cest message ' dites a vostre seignur que ne se deit pas si 
glorifier cil ki encore est armez cum quant apres sa victorie 
se est desarmez " li reis benadab se seeit a sun cunvivie od 
les reis ki venuz furent a sa aie quant il oid cest mandement 
e cumandad erranment que l um la cited avirunast e de 
plus pres l asejast 
lores vint un prophete nostre seignur al rei achab 
si li dist ' co dit nostre sires ceste merveilluse multitudine 
de pople que tu as veue te liverai a cest jur de ui que tu 
saches veirement que jo sui sires forz e poestifs " 
respundi achab ' en quel maniere frad co e par qui " respundid 
li prophetes ' par les fiz as princes de ceste cuntree " 
respundi achab ' e ki cumenderad la medlee " respundi li 
prophetes ' tu " a tant fist li reis asembler e anumbrer les 
fiz as princes de la cuntree si i truvad dous cenz e trente 
dous e apres fist anumbrer le pople e truvad i set milie 
cumbatanz benadab beveit e fud ja enivrez en sun paveillun 
od trente dous reis ki furent a sa aie venuz e li fiz as princes 
de samarie eissirent fors de la citeid vers cel ost e cil 
de l ost le firent saveir tost a lur seignur le rei benadab 
e il cumandad chalt pas ' u il viengent par pais u 
pur bataille vifs les pernez e tut liez les me menez " li 
fiz as princes furent eissud al premier frunt si se cumbatirent 
as guaites de l ost si s descunfistrent e ocistrent cume co vit 
li rei achab ki fud en la citeid tute sa gent fist eissir el 
champ e firent cil un fier asalt sur le ost si l descumfistrent 
e cil de syrie acuillirent a fuie e israel les enchalcad e 
pursewid e li reis meime benadab s enfuid e grant fud la 
descunfiture des syriens dunc vint uns prophetes al 
rei achab si li dist ' a ore seies tu heaitiedz e bien purvei 
que tu fras kar li reis de syrie vendrad sur tei en tens " 
li reis de syrie fud descumfiz a samarie e returnez fud 
en sa terre e ses hummes le cunforterent del grant damage 
que il i out encuntré si li distrent ' les deus israel sunt deus 
de munz pur co nus venquirent quant nus nus cumbatimes 
as munz mais des ore a la champainne nus cumbatrums e 
tost recreanz les rendrums pur co bel sire cungeie les reis 
ki vindrent a ta aie si returnt chascuns en sun pais e retien 
lur chevalerie e assie cunestables sur tute cele chevalerie e 
restore altant chevaliers cume ocis i furent de ta privee maignee 
e tanz chevals e tanz curres cume dunc ous e puis en la champaigne 
nus cumbatrums e verras que nus les descumfirums " 
li reis se tint a cest cunseil e fist le si apres le an mut 
a tute se ost e vint en terre de israel numeement en 
afec e cez de israel se asemblerent e vindrent encuntre lui 
si se alogierent cume co fussent dous petiz fulcs de cheverels 
mais ces de syrie cuverirent tute la terre dunc vint 
uns huem deu al rei de israel si li dist ' co dit nostre sire 
pur co que cil de syrie un dit que le deu israel est deu 
de munz e nun de vals tute ceste multitudine te liverai e 
saveras que jo sui sires esforcibles e puissanz " set jurs 
s apresterent a la bataille li un e li altre e al setme jur 
fud la bataille e la descunfiture turnad sur cez de syrie e 
cil de israel en ocistrent cent milie de gelde en un jur 
e li altre syrien fuirent en affec e li murs chaid sur els si 
agraventad e ocist vint e set milliers mais benadab s enfuid 
enz en la citeid e entrad en une chambre ki fud ultre 
une altre chambre e la se tapid la parlerent si prive a lui 
si li distrent ' l um dit co que li rei de israel sunt mult 
merciable pur co nus nus vestirums de sacs e vendrums 
devant lu rei le hart el col si par aventure volsist merci aveir 
de nus " tut issil firent e devant lu rei uindrent si li 
distrent ' sire sire tis serfs benadab requiert merci " li 
reis achab respundi ' si benadab vit encore jo l receverai e 
unurrai cume frere " e li message benadab tant parlerent 
que li reis achab jurad que mal n i avereit lores s en 
turnerent li message e firent venir lur seignur devant achab 
de la u il se fud repost li reis achab cume benadab 
li reis de syrie vint devant lui erranment li jetad la 
main si l levad desur sun curre si l baisad bonement e dist 
lui que tut fust aseurs que mal n i avereit dunc li dist 
benadab ' les citeiz que mis peres prist sur le tun jo s te 
rendrai e aies des ore en damasche recet e repair si cume 
mis peres out ja en samarie e jo m atriwerai e ferme aliance 
frai od tei " e li reis achab rechut la triwe e benadab s en 
turnad vers sun pais 
entre ces afaites li prophetes micheas par la volente deu 
parlad a un sun cumpaignun si li dist ' fier me sur le chief " 
mais cil nel volt pas ferir pur co li dist li prophetes micheas 
' pur co que tu es inobedient a la voiz nostre seignur quant 
de mei partiras un leun encuntreras e il te ocirad " e tut 
issi avint puis ruvad li prophetes a un altre humme que il 
le ferist e il si fist si l nafrad el chief lores liad li prophetes 
sun chief e desguiset sei de puldre dunt il entalemaschad sun 
vis si vint devant le rei si li dist ' sire cume jo 
fui en la bataille un des cunestables me livrad un prisun 
en guarde e dist mei que se il m eschapout que jo en murreie 
u un talent de argent li durreie e li prisuns s en est fuiz 
e vient li cunestables e a ocire me manace " respundi 
li reis ' tu meime as dit le dreit jugement que estre en deit " 
a tant desliad li prophetes sun chief e ostad la puldre de 
sun vis e li reis le cunut e il redist al rei ' co dit nostre 
sires pur co que tu as laisséd aler en bien e en pais 
benadab ki mesdist de nostre seignur e digne fud de mort 
la tue aneme iert pur la sue e li tuens poples iert pur le 
suen pople " a cez paroles se curuchad forment li reis e 
cumandad que micheas fust pris e retenuz e ne tint plait des 
paroles le prophete mais tut forsenez de ire vint en samarie 
naboth de jezrael out une vigne veisine e mult pres del 
palais lu rei achab e li reis la cuveitad e en ceste 
baillie a naboth parlad ' dune mei ta vigne si en frai curtil 
kar pres e a aise me est e jo te durrai une altre vigne ki 
plus valdrad u si mielz te plaist tant de argent cume a co 
munterad " respundi naboth ' deu me seit propice que co 
ne face que ne duinse ne despende le heritage a mes ancesurs " 
cume cist naboth out si respundud li reis returnad a sun 
palais od grant desdeing de co que il li out la vigne escundite 
e aculchad e jut encuntre lit e mangier ne volt la reine 
jezabel entrad en la chambre u li reis ert e enquist purquei 
il fust deshaitéd e purquei ne manjast li reis respundid que 
parléd out a naboth de jezrael que sa vigne li laissast pur 
une altre vigne ki plus valsist u en argent sun pris preist 
e que naboth nel volt oir ne as deniers prendre ne el eschangier 
respundid la reine jezabel ' bien es reis de grant 
afaire e bien guvernes lu realme de israel ore lieve sus si 
manjue e beif haiteement e jo bon cunrei en prendrai 
e la vigne que tu desires jo la te durrai " dunc fist la reine 
faire un brief de part le rei e a sun seel si l enveiad as 
maistres e as plus antifs humes de la citeid u naboth mist 
si out al brief cumandement que il se assemblassent e feissent 
naboth a un des plus onurez lieus sedeir e feissent dous 
humes avant venir ki naboth acusassent e sur lui testemoniassent 
que il out mesparléd de deu meime e del rei cil 
le firent tut issi e cuntre lei e a tort jugierent naboth a mort 
e fud naboz hors de la cited jetez e erranment lapidez puis 
cil de la cited manderent a la reine jezabel cume il ourent 
uveréd e que danz naboz fud si ultré cume la reine sout 
que morz fud naboth erranment vint al rei si li dist ' lieve 
lieve e va saisir la vigne naboth de jezrael ki ne la te volt 
otreier ne par eschange ne pur aveir naboth ne vit pas 
mais il est morz " cume co sout li reis achab chalt pas 
levad e vers la vigne alad pur la vigne saisir e tenir en sa main 
lores parlad nostre seignur a helye le prophete si li 
dist ' va encuntre le rei achab ki ore en vait pur saisir 
e retenir a sun oes la vigne naboth de jezrael si li di 
co dit nostre sires tu as naboth ocis e ore saisis sa 
vigne a tort pur co a cel lieu que chiens lechierent le sanc 
naboth il lecherunt le tuen " respundi achab ' as me tu 
truvéd pur tun enemi " respundi helyes ' ol kar tu es 
tut dunez a mal pur co redit nostre sires granz 
mals frai venir sur tei e destruirai e ocirai tes eirs e tun 
lignage e quanque a tei apent jesque al chien e le halt e le 
bas par tute israel e tut issi le frai de ta maisun sicume 
l ai fait de la jeroboam le fiz nabath e de la maisun baasa 
le fiz aia kar tu as pesmement uveréd pur mei attarier e 
curucier e as fait pecchier e ta reine jezabel mangerunt 
chiens el champ de jezrael e si tu murs en citeid 
chiens te devurrunt e si defors citeid oisels te mangerunt " 
tels reis ne fud nuls cume achab ki si malement uverast 
vers nostre seignur kar sa reine jezabel le mist en co si 
que il aurad neis les ydles as amorriens qui deu meime 
out destruiz a la venue de cez de israel en cele terre 
cum li reis achab out oid les paroles nostre seignur 
erranment dessirad de dol ses guarnemez dum il ert afublez 
e vestid se de haire apres sa charn e junad e forment se 
plainst nostre sire reparlad a helyes le prophete si li dist 
' dune n as tu veud cume achab se est devant mei enhumiliez 
e pur co que il se est enhumiliez pur crieme de mei 
ne furnirai pas le mal que jo ai uers lui parléd en ses jurs 
mais el tens sun fiz " 
josaphath li fiz asa regnad en juda e mult s avigurad 
encuntre israel e mist chevalerie en tutes les citez de juda 
e as citez de effraim que ses peres out cunquis e deu fud 
od lui kar il tint les bones veies david e nen out 
pas esperance en baalim mais a nostre seignur e deu cunfermad 
le regne en sa main e tuit cil de juda li dunerent 
duns e lur treuz si que ne fud numbre de sa richeise 
cist estrepad les vergiers e destruiz les lieus u l um soleit 
deable cultiver par tute juda al tierz an de sun regnet enveiad 
pruveires e sages humes par tute la terre de juda od 
les livres de la lei pur enseignier a la gent la lei nostre seignur 
e tuz les regnes ki furent envirum lui ourent de lui pour e 
nen oserent encuntre lui reveler li philistien li firent riches 
duns e rendirent treud e cil de arabie li dunerent par an set 
milie e set cenz multuns e altretanz bues e josaphath crut 
de grant maniere e mult fud eshalciéd e fist maisuns en juda 
ki resemblerent turs e clost viles plusures de mur e mult 
fist par les citiez de juda ses cunestables asist e sa chevalerie 
ednas fud uns de ses cunestables e treis cenz milie 
cumbaturs out en sa cunestablie johannan out num uns de ses 
altres cunestables e dous cenz e quatre vinz out en sa 
cunestablie amasias le fiz cetri fud li tierz des cunestables 
e cil out dous milie bonimes vassals en sa cunestablie li 
quarz des cunestables fud helyada e out dous cenz milie serjanz 
e a escuz e a arcs en sa cunestablie josaphath fud li 
quinz cunestables e out en sa cunestablie dous cenz milie e 
quatre vinz de eslitement bone chevalerie tuz cez 
furent al cumandement lu rei josaphath estre cez que il out 
mis as citez guarder par tute juda 
li reis josapha out pais e amur vers achab le rei de 
israel e vint une feiz veer le rei achab en samarie e li 
reis achab le recut haltement de grant maniere e grant feste 
tint e requist le rei josapha que il venist od lui a ost en 
ramo galaath li reis josaphath bonement li grantad 
mais tant ruvad que il enqueist-553 par les prophetes quele fust 
la volented nostre seignur lores assemblad li reis achab de 
ses prophetes quatre cenz e enquist se il a prosperitet irreit 
ramo galaath asegier respundirent li prophete ' asurement 
i va kar tu la citiet prendras " lores dist li reis josapha 
' dun n ad ci nul des prophetes nostre seignur par 
qui nus puissums sun plaisir enquerre e demander " respundi 
achab ' vn i ad encore remés michee le fiz hiemla mais 
jo l haz pur co que tuz jurs me prophetizad mal e nul bien " 
respundi josapha ' ne dites ne dites sire reis " dunc mandad 
li reis michee le fiz hiemla li dui rei seeient en lur 
aurnemenz reals delet une des portes de samarie e tuit li 
fals prophete prophetizouent devant els sedechias le fiz 
channaa se fist cornes de fer si dist ' co dit nostre sire 
de cez cornes venteleras syrie e escurras e tut a nient la metras " 
e tuit cil prophete diseient ensement ' va en ramo de galaath 
prosprement i iras e la cited prendras " 
li messages ki pur michee alad de ceste baillie a lui 
parlad ' tuit li prophete a une voiz annuncient al rei tute 
prosprete pur co te pri que ta parole ne descort de la lur " 
respundi micheas ' si veirement cume deu vit co que deu 
me demusterrad jo l dirrai " cume michee vint devant le rei 
li reis le mist a raisun si li dist ' quel ure devum en ramo 
galaa pur bataille faire aler u nun aler " respundi 
michee ' va i tut a prosperite e deu te liverad la citiet " 
respundi li reis ' encore te requier e cunjur que ne me dies 
si veir nun el num nostre seignur " respundi michee ' jo vi 
tut israel esparpeilléd par cez munz ensement cume uweilles 
ki pastur nen unt e nostre sire dist icez n unt nient de 
pastur pur co returnt chascuns a sa maisun as 
l oid " dist li reis de israel al rei josapha ' dun nel te 
dis devant que cist ne me prophetizéd rien si mal nun " encore 
redist michee ' oi oi la parole nostre seignur jo vi 
nostre seignur seer en sun sied e tute sa maidnee des angeles 
fud entur lui li bon angele a destre e li altre a senestre 
lores dist nostre sires ki deceverad le rei achab sulunc co 
que il ad deservid que il alt a ramot galaa e la seit ocis 
e cume uns de ces a senestre en parlast de une baillie e 
altre de altre baillie uns vint avant e estut devant nostre 
seignur si dist jo l deceverai e en quel maniere dist 
nostre sires le deceveras jo irrai e frai tuz ses prophetes mentir 
respundi nostre sire or en va dunc e si l fai e tu 
le deceveras e estelevus deu ad duné l esperit 
de mencunge a tuz les prophetes ki ci sunt e nostre sires 
pur veir ad parléd envers tei cest mal que annunciéd te ai " 
a cez motz se apreschad sedechias li fiz chanaan a michee 
se li empeinst un buffet bon bien escoréd si li dist ' cument 
dan maistre si laissad li esperiz deu mei e ad parléd od tei " 
respundi michee ' ol co verras tu bien quant tu 
entreras de chambre en altre pur tei muscier pernez 
mei " dist li reis ' michee si l livrez a ammon ki est prince 
de ceste cited e a joas le fiz amalech si lur dites que il 
le metent en chartre e que le nurissent de pain de tribulatiun 
e de ewe de anguisse decique jo returne en pais " 
respundi micheas ' si tu returnes en pais dunc n ad pas deu 
od mei parléd " 
li reis de israel e li reis josapha esmurent e vindrent 
en ramo galaath e li reis achab requist josaphath que il 
se armast e entrast en la bataille od l atur achab sicume co 
fust achab e li reis achab se desguisad de armure e entrad 
el chanp li reis de sirie out cumand as trente dous princes 
de se ost que il ne se cumbatissent ne vers le grant ne 
vers le petit fors encuntre lu rei de israel sulement cume 
cez princes virent le curre le rei josapha suscherent que la 
desur fust li reis de israel pur co firent un assalt merveillus 
sur le rei josapha e li reis josaphath a tant se escriad 
e li altre se aperchurent que co nen iert pas li reis 
achab e se retraistrent de l essalt uns de l ost as syriens 
traist un dart e par aventure ferid le rei de israel al polmun 
e navrad le a mort e il cume si se sentid bleciéd cumandad 
erranment a celi ki le curre guiout que il le menast hors 
de l ost e li sancs de la plaie raiout aval cel curre e li reis 
estut sur le curre que l um ne aparceust que il fud navrez 
e murut al vespre e li mareschal devant co que li soleilz 
escunsast alerent par cel ost e cumanderent que chascuns 
returnast en sa terre e a sa citiet e a sa fermetet e l um 
cunduist-553 le cors jesque en samarie e la fud enseveliz e l um 
lavad sun curre a une riviere de samarie e chiens lechierent 
sun sanc sulunc la parole nostre seignur e sis fiz ocozias 
regnad pur lui 
li reis josapha s en turnad de ramoth galaath e vint 
en bone pais en jerusalem mais uns prophetes vint 
encuntre lui hieu par num si li dist ' tu as mesfait en co 
que tu feis aie al felun achab e eus privite e amur od le 
enemi nostre seignur e bien deservis en co l ire nostre seignur 
mais nepurquant bones unt esté tes ueures en co que 
tu as abatuz les bois u l um soleit a deable sacrefier e tun 
curage aturnas a la volunted deu " li reis josapha asist 
par tute sa terre juges as citiez e cumandad que leal justise 
tenissent al povre e al riche e que il endoctrinassent la gent 
de la lei nostre seignur que il ne pecchassent mais de 
quer le servissent e fermement se i tenissent 
cil de moab e li fiz amon e cil de ydumee e cez de 
arabie se assemblerent e vindrent a ost sur le rei josapha 
e li reis en out forment grant pour e out tute sa fiance en 
nostre seignur e fist faire junie par tute juda e fist assembler 
le pople pur deu requierre que merci lur feist e li reis e 
sun pople hummes e femmes granz e petiz tuit requistrent 
la grace nostre seignur e il les en oid uns prophetes fud 
la par qui nostre sires parlad si lur dist ' co dit nostre 
sires nen aies pas pour de ceste merveilluse multitudine ki vient 
sur vus ceste bataille n iert pas vostre mais ele iert deu 
ki pur vus se cumbatrad e verrez le aie nostre seignur vus 
juda e jerusalem nen aiez pour demain isterez encuntre 
els e nostre sires iert od vus " lores chaid li reis e tuit li 
altre a terre e aurerent nostre seignur e li clergiez fist halt 
servise e hunurable a la loenge deu l endemain murent e 
errerent par le desert de tecue e li reis cumandad que li 
clergie alast devant le ost e loassent nostre seignur od chanz 
e a halte voiz si avint par la force nostre seignur quant 
cil leverent lur chant que cil de amon e de moab e cil del 
munt de seir se medlerent e levad li esturs forz e fiers si 
se entreocieient si que sur els ne fud venuz 
nul de lur enemis 
puis si cume cil de juda uindrent a la cave ki est 
encuntre le desert par tuz les champs virent morz gesir e 
naurez si que neis uns ne pout eschaper lores se apruchad 
li reis josapha a tute se ost e quanqu il volt en prist que 
des morz que des vifs e tant i out armes e vaissele e or e 
argent e guarnemenz que en treis jurs ne s pourent prendre 
ne de la remuer puis s en returnad josapha a jerusalem od 
grant leece e il e li suen rendirent grace e loenge a 
nostre seignur li reis josapha fist navirie faire pur enveier 
en ofir pur or mais n i parvindrent mie kar depeschiez furent en 
asiongaber e li reis ocozias de israel requist que 
la sue navirie poust aler od la sue mais li reis josapha ne 
l en volt oir lores ne fud nuls reis de edom e josapha 
regnad en juda e fist co que deu plout mais tant que il 
suffrid que l um sacrefiad as munz kar encore aidunc li 
poples i sacrefieit e encens i offreit li reis josapha se tint 
as bones veies sun pere asa e pais i out entre lui e le rei 
de israel e il esneiad tut le pais des malveises genz ki remés 
i furent al tens sun pere trente cinc anz out josapha quant 
il cumenchad a regner e azuba out num sa mere e fud fille 
salai e vint e cinc anz regnad en jerusalem puis 
murut e fud enseveliz en la cited david e joram sis fiz 
regnad pur lui ocozias le fiz achab regnad sur israel en 
samarie el dis e setme an josapha le rei de juda 
e dous anz regnad e malement uverad envers nostre seignur 
e sewid les males traces sun pere e sa mere e les jeroboam 
ki fist pecchier cez de israel a baal servid si l aurad 
e curucad e attariad nostre seignur sulunc co que fait le 
ourent li altre devant lui ki malement ourent uveréd 
ces de moab mespristrent vers ces de israel apres la 
mort lu rei acab e li reis ocozias chaid as alures amunt 
de une sue maisun qu il out en samarie si en fud malade e 
mahaignnez pur co cumandat as suens que il en alassent a 
belsebub le deable de acharon pur enquerre se il poust guarir 
de sa enfermetet mais li angeles nostre seignur vint e parlad 
a helye de esbite si li dist ' va encuntre les messages 
le rei de samarie si lur di dunc n est li veirs deu 
en israel e purquei dunc alez prendre cunseil del deable de 
acharon e pur co que fait l avez co dist nostre sires li 
reis del lit u il gist ne leverad mais tut i murrad " helyas 
le fist tut issi e li message le rei ocozie returnerent 
e vindrent devant lui e li reis enquist chalt pas purquei tant 
tost fussent repairéd cil respundirent ' uns huem nus 
encuntrad si nus dist returnez errantment a vostre seignur le 
rei si li dites dun n est deu en israel que vus estuced aler 
e cunseil prendre del deable de acharon pur co del lit u 
il s est aculchiéd ne leverat mais il i murrad " respundi li 
reis ' de quel semblant fud e quele vesture out cil ki vus 
encuntrad e si parlad " respundirent cil ' co fud uns huem 
hurepez si out un purceint de pels entur les reins " 
respundi li reis ' co fud helyes " lores enveiad li reis un 
de ses cunestables e od lui cinquante humes ki furent de la 
cunestablie pur le prophete helyas cil en alad e le prophete 
el sumet d un munt truvad si li dist ' hume deu li reis 
cumanded que tu en vienges od nus devant lui " respundi 
helyas ' se jo sui hume deu dunc descendet feus del ciel e 
arded tei e tes cinquante cumpaignuns " erranment descendi 
li feus del ciel e arst le cunestable e ses cinquante cumpaignuns 
pur co que par gaberie l ourent hume deu apeléd derechief 
i enveiad un altre de ses cunestables e od lui cinquante 
cumpaignuns cil vint al prophete helye si li dist ' huem 
deu huem deu li reis cumande que tu vienges a lui pur co 
si te haste si t en vien " respundi li prophetes ' si jo sui 
hume deu dunc descendet li feus del ciel e devurt tei e tes 
cinquante cumpaignuns " erranment descendit li feus del ciel 
e arst le cunestable e ses cinquante cumpaignuns tierce feiz 
i enveiad li reis un sun cunestable od cinquante cumpaignuns 
cume cil vint devant helye mult humlement devant lui s agenuillat 
si li dist ' sire huem deu nen aies pas en despit ma 
anme ne les anmes a ces tes serfs ki od mei sunt li feus 
del ciel ad devuréd les dous cunestables le rei e lur cumpaignuns 
mais jo te pri que merci aies de mei " li angeles 
nostre seignur parlad a helye ruvad lui que il en alast od 
cel cunestable lu rei e que mar en eust pour helyes 
s en levad e od le cunestable s en alad e vint devant le rei 
si li dist ' co dit nostre sires pur co que enveias tes messages 
pur cunseil demander a belsebub le deable de acharon 
ensement cume deus ne fust pas en israel de qui pous 
cunseil demander pur co del lit u tu es aculchiez ne leveras 
einz i murras " li reis murut sulunc la parole nostre seignur 
que helyes out mustree e joram sis freres regnat pur lui 
kar fiz nen out ki fust sis eirs e joram regnad al secund 
an que out regnéd joram le fiz le rei josapha de judee 
le tens avint que nostre sires volt translater e remuer 
helye le prophete de terre al ciel e li prophete helyes 
e ses desciples helisees vindrent de galgalis li prophete helies 
parlad a helisee si li dist ' remain ici kar nostre sires m ad 
enveiét en beel " respundi heliseu ' si veirement cume 
deu vit e tu de tei ne partirai mais od tei remaindrai " 
cum il vindrent en beel li fiz as prophetes ki furent en 
beel vindrent a helyseu si li distrent ' sez tu que nostre 
sires ravirat tun seignur a cest jur de ui " helysee respundi 
' bien le sai mais mot n en sunez " dunc redist helyes a 
helysee ' sie tei ici kar nostre sires m ad enveiéd en 
jericho " respundi li altres ' si veirement cume deus vit e 
tu ne m en partirai de tei " cume il vindrent en jericho li 
fiz as prophetes ki la furent vindrent a helysee si li distrent 
' sez tu que nostre sires ravirat tun seignur a cest jur de ui " 
respundi helysee ' bien le sai mais mot n en sunez " lores 
li dist hyeles ' remain ici kar nostre sires m ad enveiéd 
jesque al flum jurdan " respundi li altres ' si veirement 
cume deu vit e la tue anme ne te guerpirai pas " d iluec 
s en turnerent e ensemble andui alerent e cinquante des fiz 
as prophetes les ourent sewid e ensus se traistrent une part 
e esturent de luin quant vindrent al flum 
mais helyes e helyses esturent sur le flum a tant prist helyes 
sun mantel si l pleiad e ferid en l eve e li flums chalt pas se 
devisad e retraist a destre e a senestre e il i passerent andui 
cume il furent passéd helyes rapelad helysee si li dist ' requier 
mei co que plaist que jo te face devant co que seie ravid de 
tei " respundi helisee ' jo pri que li esperiz ki est en tei 
seit dunez a mei que jo puisse sulunc co que tu as fait 
prophetizer e en miracles e en merveilles uvrer " respundi 
helyes ' fort chose as requise mais nepurquant si tu veiz 
quant jo ierc raviz issi iert cume tu requiers si nun n iert 
pas issi " e cume il alerent parlant estevus uns curres de 
feu ardant e li cheval qui l traieient esteient cume feus 
e departirent l un de l altre e li angele nostre seignur le 
pristrent si l emporterent sus e il muntat en un esturbeillun 
al ciel helyseu le vit si criat ' bels peres bels peres tu es 
li curres de israel e guardeins del curre kar tu les as portez 
e bien guardez e guvernez " a tant perdid la veue de hyele 
le prophete e ses drapels desirad e devisad en dous parties 
e prist sus le mantel helye que li chaid al munter e 
revint al flum jurdan e ferid en l eve de cel mantel par entente 
que l eve se devisast e veie secche par li abandunast 
mais li flums ne se devisad pas dunc dist helyseu ' u est 
ore le deu helye " e a ces paroles que il out fait mentiun 
de helye derechief ferid del mantel helye al flum e l eve 
se devisad e helyseu i passad co virent li fiz as prophetes 
ki furent en jericho e distrent entre sei que li esperiz helye 
fud descendud sur helyseu e vindrent encuntre lui e chairent 
a terre si l aurerent si li distrent ' sire sire vei 
ici cinquante humes ki pruz sunt e vaillanz e purrunt aler 
si te plaist tun seignur helye querre si par aventure li seinz 
esperiz puis que il le ravid l ait laisséd en alcun munt u en 
val " respundi helyseu ' n i enveiez pas " mais tant le preierent 
que il le grantad e il enveierent cinquante humes pur 
querre helye le prophete e treis jurs le quistrent mais nient 
ne truverent e puis a helysee s en returnerent a jericho 
u il lores sujurnout vindrent a lui e il lur dist ' nel 
vus dis bien devant que n i enveissez e que vus ne vus 
travaillissez " li prudume de jericho vindrent a helyseu le prophete 
si li distrent ' mult par fust bons li surjurs a ceste cited si 
cume bien le veis si pur co nun que pesmes sunt les eves e 
baraignes les terres " respundi helyseu li prophetes ' un vaissel 
nuvel me portez e sel m i metez " cume portéd ourent le 
vaissel od le sel li prophetes alad la as surses des eves e 
del sel i ruad si dist ' co dit nostre sires guaries 
ai ces eves n ierent mais baraignes ne morteles e tut issi 
avint cume li prophetes le dist 
puis en alad helyseu vers beel e cume il alad par 
cel chemin petiz enfanz eissirent hors de la cited si l gaberent 
si li distrent ' or en vien dan calf or en vien " e li prophetes 
les maldist erranment el num nostre seignur a tant 
eissirent dous urs de la lande e devurerent e tut depecerent 
quarante dous des enfanz helyseu s en turnad d iloc al munt 
de carmele e de la s en repairad en samarie 
joram le fiz acab regnad sur israel en samarie el dis 
e uitime an josaphat lu rei de judee unze ans regnat e 
malement uverad envers nostre seignur mais nient sicume 
sis peres e sa mere kar il ostad les ydles e les simulacres 
baal que ses peres out fait mais nepurquant il sewid les 
traces e le pecchet jeroboam le fiz nabal ki fist pechier 
ces de israel 
resa li reis de moab out mult pecunie e rendeit cume 
treud par an al rei de israel cent milie aignels e cent milie 
multuns od tutes les tuisuns mais cume morz fud li 
reis achab ne volt mais tenir al rei de israel ne triwe ne 
aliance pur ceo li reis joram asemblat sa ost tuz cez de 
israel e mandad e preiad josaphat le rei de juda que il 
en venist od lui sur ces de moab e li reis josaphat le 
grantat e treis reis s esmurent sur ces de moab li reis de israel 
e li reis de juda e li reis de edom si firent un tur par le 
desert de idumee set jurnees si faillid eve en l ost si en 
fist forment grant plainte li reis de israel si dist 
' heilas heilas deu ad assemblez nus treis reis pur nus 
livrer as mains moab " respundi li reis josaphat ' ad ci nul 
prophete nostre seignur par ki nus le depreium " respundi 
uns huem lu rei de israel ' helyseus est pres de ci ki fud 
desciple de helye " dunc en alerent li treis rei al prophete helyseu 
e li prophete helyseus dist erranment al rei de israel 
' que as de mei a faire e que quiers ici va as prophetes 
tun pere e ta mere e d els enquier tun plaisir " respundi li 
reis de israel tut atempreement ' di si te plaist purquei 
ad nostre sires assemblez ci nus treis reis pur nus livrer as 
mains moab " respundi helyseus ' si veirement cume 
nostre sire vit devant ki jo sui se ne fust pur le rei josaphat 
jo ne te veisse ne de tes paroles plait ne tenisse mais 
ore me meine ci un chantur " e cum cil chantout la grace 
deu e sa demustrance fud faite al prophete si lur dist ' co 
dit nostre sires ' faites parer le chanel de l ewe ki ci soult 
curre e plusurs fosses i faites venz n i vendrat ne pluie 
e cist chanels iert repleniz de eve e vus en beverez e li oz 
e voz bestes " e co li est poi a nostre seignur mais il vus 
liverad moab as mains e tutes lur citez e lur fermetez 
prendrez e destruirez e tuz les arbres ki fruit portent colperez 
e tutes lur funteines estuperez e tuz lur champs de pierres 
cuverez " le matin a l ure que l um soleit faire sacrefise 
estevus eves grandes ki veneient devers edom cume de cretines 
si n ourent halte plente ices de l ost cil de moab sourent 
que li treis reis veneient sur els a ost pur co 
s asemblerent e aparaillerent tuz ces ki defensables esteient 
si se tindrent a lur marches e atendirent lur enemis par 
matin cume li soleilz levad li rais del soleil ferid enz en l eve 
si parut l eve par le soleil ruge cume sanc e cil de moab 
penserent que l eve fust ensanglentee e ruge de sanc e distrent 
entre sei ' les reis ki sur nus veneient se sunt cumbatud entre 
sei e entreocis se sunt baldement en alum a la preie " si 
esmurent ki einz einz vers l ost pur pelfrer e prendre co que 
il i truvereient cume venuz furent a l ost cez d israel turnerent 
vers els fierement si descumfistrent e ocistrent e en 
fuie les mistrent e les castels pristent e les citez e les fermetez 
e les bones cultures cuverirent de pierres e les bones 
funteines estuperent e les arbres ki fruit portouent colperent 
si que sul li mur de terre remestrent en estant e li eslingur 
avirunerent la maistre cited e grant partie en destruistrent 
cume co vit li reis de moab que ses enemis le alouent si 
descumfisant prist od sei set cenz humes les espees ceintes 
pur sei enbatre sur le rei de edom se il en alcune maniere 
poust de ses enemis eschaper mais faire ne l pout pur 
co prist sun einnet fiz ki dut apres lui regner si l sacrefiad 
sur les murs devant tuz e li treis rei ki co virent en ourent 
pitiet de cel estrange fait que il faiseit si guerpirent la cited 
e returnerent en lur pais 
une dame ki fud femme a un des prophetes se plainst 
a helyseu le prophete si li dist ' tes sers mis mariz est 
morz e bien le seus que pruzdum ert e que il cremeit 
deu e ore vienent ses creanciers e volent lur serfs faire de 
mes dous fiz " respundi helyseus ' ke vols que jo te face 
que as en ta maisun " cele respundi ' jo n i ai rien mais 
un poi de uelie que jo guart cume uignement " respondi li 
prophetes ' va enprunte de tuz tes veisins vaissels vuidz 
e mulz e clo tun us sur tei tu e tes fiz e de cel uelie que 
tu as met en tuz les vaissels que que seit e quant tuz 
serrunt pleins fai en ta volentet " la femme le fist tut issi 
priveement od ses fiz ses fiz li offrirent les vaissels e ele 
versout e cume tuit furent plain li vaissel ' encore 
en aporte " fist la bone femme a sun fiz cil respundi que n i 
out mais de vuidz kar tuit furent plains la femme vint al 
prophete e tute le uvre li mustrad e li prophetes cumandat 
que ele s en alast e vers ses creanciers s en aquitast e del surplus 
sei e ses fiz suztenist-553 e cunreast 
li prophetes helyseu passad a une feiz par sunam 
la mest une prude femme qui l retint al mangier puis suvent 
quant il i passad a cel hostel turnad si s i dignad pur co 
parlad la dame a sun seignur si li dist ' ben me sui aperceud 
que cist est mult pruzdum ki par ci passed suvenierement 
pur co aturnum une chambre bele a sun oes e un bel 
lit e une table bele e une sele e altres aturs que a sun venir 
honestement e a aise i puissed gesir " avint a une feiz que 
li prophetes i vint e jut en cele chambre si apelad giezi 
sun servant si li dist ' apele mei la dame " cil l apelad 
si vint devant le prophete e il cumandat giezi que 
ces paroles li deist ' tu m as servie suvenierement e ententivement 
que vols que jo te face as tu nul busuin a faire 
que jo parolge pur tei al rei u al cunestable de la chevalerie " 
cele respundi ' jo main mult bien e a seurtet entre mes 
amis e od ma cunuissance " respundi li prophetes ' e que 
volt dunc que jo li face " respundi giezi ' ne l estuet pas 
demander ele n ad nul fiz e ses mariz est veillard " lores 
cumandad que il l apelast e ele vint jesque a l us e li prophetes 
li dist ' en tens e a cest ure se jo vif tu iers enceinte 
de un fiz " cele respundi ' nu faire bel sire huem deu ne 
me di fors si cume il iert " la parole al prophete averrat 
kar ele cunchut e en tens a l ure que pramis li out enfantad 
e li emfes crut e esforcad a un jur li emfes alad a sun 
pere en champ as sejurs si alamadid si s en plainst e sis 
peres le fist a l ostel porter si murut mais la mere prist 
l enfant si l culchad sur le lit al prophete e l us puis fermad 
si s en turnad vint a sun seignur si li dist que ele 
volt le prophete visiter respundi sis mariz ' e purquei 
vols a cest jur de ui aler ja n est pas ui sabat ne tens de 
festeer " cele respundi ' a estrus i voil aler " prist sa 
chevalchure e un servant si li dist ' hore te haste de venir e 
fai co que te cumanderai " la dame vint al munt de carmele 
al prophete helyseu e cum li prophetes la vit a giezi 
cumandat que encuntre li alast si enqueist si bien 
estust a sun seignur e a li e a sun fiz ele respundi que 
bien mais cum ele vint amunt la u fud li prophetes chalt pas 
le saisid par les piez e giezi vint pur remuer la desur 
sun seignur ' tol tol tei " fist li prophetes a giezi ' ses quers 
est en grant amertume e deu le m ad celéd e nient nel m ad 
mustréd respundi la dame ' sire sire requis jo tei de fiz 
aveir dun ne te priai que jo ne fusse deceue e gabee 
e traveillee " a tant turnad helyseu vers giezi si li dist 
' pren mun bastun en ta main si t en va si heom te encuntre 
nient ne l salueras e s il te salued nient ne respunderas 
e cest mien bastun sur la face de l enfant metras " respundi 
la mere a l enfant ' si veirement cume deu vit e tu bel sires 
de tei ne partirai " lores levad li prophetes si la sewid 
giezi fud devant alez e out mis le bastun sur l enfant mais 
il n espleitad ne tant ne quant pur co returnad e sun seignur 
encuntrad e que li enfes ne fud pas resuscitéd nunciad 
helyseu vint en la chambre la u li enfes giseit e clost l us sur 
sei e sur l enfant e fist ses ureisuns a nostre seignur puis 
se culchad sur l enfant e sa buche mist sur la sue e ses oilz 
sur les suens e ses mains sur les sues e sun cors sur le suen 
si que li cors del mort enfant eschalfad puis s en levad e 
par cele chambre sus e jus alad e sur l enfant tant se culchat 
que li oilz uverid e set feiz baeilad e en ceste maniere li 
prophetes l enfant resuscitad dunc apelad helyseu giezi sun 
serjant si li dist ' fai venir la dame " e ele vint devant lui 
e li prophetes li dist ' pren ci tun fiz " e ele 
erranment li chaid al pie si l aurad a terre puis prist sun 
fiz e li prophetes helyseu s en turnad en galgala 
une famine avint en la terre e li fiz as prophetes 
surjurnerent od helyseu e li prophetes cumandat a un de ses 
servanz que il meist un grandeime pot al feu e feist un 
pulment a lur oes cil alad pur herbes querre e levin truvad 
une herbe ki semble viz salvage si en cuillid tut plain 
sun mantel si repairad e mist le a quire pur faire pulment mais 
de co que il mesprist ne sout nient cume vint al mangier 
e il ourent le pulment asavuréd ' sire sire " firent se il ' cist 
cunreiz est pesme e mortels " e mais ne pourent guster lores 
cumandat que l um li portast farine e il mist en enz el pot e 
cumandad que l um en aportast entur si en fud osté la male savur 
e uns huem vint de balsalisa e portad al prophete 
pains de ses primices e altre pains de orge e furment nuvel 
si li presentat e li prophetes cumandad que l um meist devant 
le pople respundi li servanz ' co que ateindrad a metre 
devant cent humes manjanz " respundi li prophetes 
' met devant le pople si mangerat co dit nostre sires il 
en mangerunt si remaindrad " li servanz devant le pople 
le pain asist e li poples s en dignad si en remest 
naaman li cunestables de la chevalerie al rei de sirie 
esteit huem de grant afaire e mult henurez de sun seignur 
kar nostre sires out fait grant salud par lui en sirie riches 
heom fud e esforcibles al pais mais de liepre esteit 
purpris e uns laruncels furent eissud de syrie e pris ourent 
en terre de israel une pulcele petite e cele esteit chamberiere 
la femme naaman ceste pulcele parlad a sa dame si li dist 
' ha kar fust mis sires od le prophete ki est en samarie 
pur veir tut en serreit guariz del mal dunt il est travaillez " 
naaman le sout e vint devant le rei pur lui mustrer cume out 
parlee la pulcele de israel respundi li reis ' va la e jo 
mun brief te durrai que al rei de israel pur tei enveierai " 
naaman se esmut de sirie a forment riche cunrei portad 
granment argent e sis milie besanz e dis remuers de guarnemenz 
od tut le brief le rei de syrie " si out al brief que 
co seust li reis de israel que li reis de syrie li out enveiéd 
naaman que il le guaresist-553 de sa liepre e de sa enfermetet 
cum li reis de israel out cest brief oid forment s en curechad 
e de curuz sa vesture descirad si dist ' cument cheles sui jo 
dunc deu que puisse ocire e vivifier e sicume li reis mande 
hume de liepre guarir or le sachez que il me vait a mal e 
achaisun " cume co sout li prophetes helyseu sun message 
tramist al rei si li mandad ' purquei as ta vesture desciree 
vienge vienge a mei naaman e saverat que il i ad prophete 
en israel " naaman a tant vint a grant apareil od chevals e 
curres e atendid a la porte de la maisun helyseu e li prophetes 
li enveiad sun message si li dist ' va si baigne set feiz 
el flum jurdan si guarras " cume co oid naaman forment 
s en curechad e chalt pas s en turnad si dist 
' jo quidoue que il en eisist e jesque a mei venist e tuchast 
ma liepre de sa main e a sun deu feist sa ureisun e si rechusse 
guarsiun dun ne valent mielz abana e pharphar les eves 
de damasche que tutes les eves de israel u jo me purrai 
baigner e guarir " tut issi s en turnad od indignatiun mais 
ses humes se acosterent a lui si li distrent ' bel pere si li 
prophetes te deist que grant chose e grevuse feisses faire la 
deusses maimement quant il ne dit fors tant baigne 
si guarras " dunc turnad naaman vers le flum e set feiz i 
baignad selunc le cumandement le prophete e guarid erranment 
de la liepre si que tute sa charn fud si bele cume de un enfant 
lores returnad al prophete od tute sa cumpaignie e vint 
devant lui si li dist ' veirement le sai que nuls altres n est 
deu en nule terre fors cil ki est deu en israel e bel sire 
jo te pri receif del mien que que seit " respundi helyseu 
' si veirement cume deu vit devant qui jo estois n en prendrai 
rien " li pruzdum li volt force faire de receivre mais ne l volt pas 
oir idunc dist naaman ' seit cume te plaist 
mais jo te pri otrei le mei que jo en puisse faire porter de 
ceste sainte terre le fais de dous burduns en mun pais kar 
jo tis serfs ne ferai mais sacrefise as altre deus si a nostre 
seignur nun cele terre requist pur metre al temple en sun 
pais que sur cele sainte terre poust ester quant il deu volsist 
aurer e co requierc que nostre sires me parduinst cel 
pecchie s il avient que mis sires entred al temple remon pur 
aurer e il se apuit sur mei si jo aur al temple remon 
quant mis sire i aurrad " respundi li prophetes ' va en la 
sainte pais deu " cil out cungied si s en turnad e a aise 
vers sun pais errad giezi li servanz le prophete helyseu 
se purpensad si dist ' mis sires ne volt giens prendre de 
naaman mais si veirement cume deu vit apres lui currai e 
que que seit i prendrai " giezi esmut e ateinst naaman 
e cume naaman le vit venir curant saillid aval de sun curre 
e vint encuntre lui si li dist ' ai si bien nun " cil respundi 
que nun ' mais mis sires me enveie a tei si te mande que 
ore endreit vindrent a lui dui bacheler del munt de effraim 
e fiz sunt a prophetes e pried que tu lur duinses un talent 
de argent e duble vesture a remuiers " respundi naaman 
' mielz est que tu prenges dous talenz " si l esforchad e mist 
cel aveir en sachels e les guarnemenz que il demandat a dous 
de ses servanz livrad e porterent tut od giezi cume 
il vint le vespre a l ostel des bachelers cel aveir prist e al 
chemin les mist devant sun seignur vint giezi e li seinz huem 
enquist dunt il venist respundi giezi ' jo tis serfs 
ne fui nule part alez " respundi helyseu ' dun ne fud mis 
quers la en present quant naaman returnad de sun curre encuntre 
tei e ore as pris de lui argent e guarnemenz pur 
achater olivers e vignes e bues e berbiz e serfs e anceles 
mais la liepre naaman purpendrat e aherderat a tei e a tut 
tun lignage finablement " a tant s en eissid giezi e liepre tute 
la face li cuvri 
les fiz as prophetes mistrent le prophete helyseu 
a raisun si distrent ' cist lieus u nus manums od tei est 
estreiz pur co si te plaist alum vers le flum jurdan si n 
abatum de cel bois mairem si edifium a espleit hostel 
maindre " respundi helyseu ' alez " respundi uns de ces 
' sire sire si te plaist vien od nus tes servanz " respundi 
helyseu ' jo i vendrai " e puis od els en alad cume venuz 
furent sur le flum abatirent mairem a espleit e avint que 
sicum li uns un fust trenchat que li fers de sa cuigniee el 
flum volad e cil erranment criad si dist ' hallas hallas 
bel sire jo aveie ceste cuignee enpruntee e ore m est en cel 
eve eschapee " respundi li huem deu ' u chaid li fers " 
e cil le lieu li mustrad e li pruzdum une branche colpad 
e mist le en l eve cele part estevus li fers des funz 
levad e par cele eve amunt flotad e il cumandad a celui ki 
perdu l out que il la preist e cil i mist la main e tut 
issi le fist 
li reis de syrie guerriout ces de israel prist en cunseil 
que il freit les suens la e la enbuschier pur ces de israel 
aguaiter e damagier mais li huem deu le mandat al rei de 
israel si l guarnid que par la ne passast pur les aguaiz 
de ces de syrie pur co i enveiad li reis de israel e purprist 
cel lieu e bien se cuntreguaitad e nient une feiz ne dous que 
sis adversaries nel damagad icest afaire al rei de syrie 
forment ennuiad e sa gent pur co assemblad e ki co fust ki sun 
cunseil descuvrist demandad respundi uns ' nul des tuens 
ne l fait mais helyseu le prophetes ki est en israel 
demustred al rei tes secreiz e co que tu paroles en ta 
chambre " respundi li reis ' or en alez e u il seit espiez 
si i enveirai e prendre le frai " l um li dist que il fud 
en dotaim a tant i enveiad li reis la force e le mielz de 
sa ost od chevals e od curres e cil i vindrent de nuiz 
e avirunerent la cited en la jurnee cume li servanz a l hume 
deu levad eissit fors e vit tut cel ost entur la cited e a chevals 
e a curres e returnad e a sun seignur le nunciad si dist 
' halas halas bel sire que ferums " li pruzdum respundi 
' mar en averas pour plus i ad od nus que od els " e cume 
il out uréd si dist ' sire sire auvre les oilz de cest mien 
servant que il veied co que jo vei " e nostre sire li auverid 
les oilz e vit que tut li munz fud cuverz de chevals e de curres 
de feu entur le prophete heliseu e ses enemis furent 
ja apruciéd vers lui dunc fist li prophetes sa ureisun a nostre 
seignur si dist ' sire sire avuglez tute ceste gent que il ne 
veient ne entendent quel part je s merrai " e nostre sires 
le fist sicume helyseu li out requis e helyseu vint encuntre 
els si lur dist ' co n est pas la veie ne co n est pas la 
cited siwez mei e musterai u li hume est que vus querez " 
si s menad dreit en samarie ki sied fud del regne de israel e la 
maistre cited cume il furent entrez li pruzdum refist ses 
ureisuns que nostre sires auverist lur oilz qu il veissent u il 
les out menez e nostre sire le fist si e virent que il furent 
enmi la cited de samarie cume li reis le sout e veud les out 
parlad al prophete si li dist ' dei jo ceste gent 
ocire bel pere nu fras " respundi li prophetes ' ne s as 
pas pris par force ne par voz armes que ocire les deusses 
mais faites un bel digner a lur oes aturner e mangerunt e 
beverunt e puis a lur seignur en irunt " i l um lur mist 
devant riche aturn de viande mangerent e beurent e puis ourent 
cungied si n alerent a lur seignur e li larrun de syrie ne 
vindrent pas puis en terre de israel benadab li reis 
de syrie tute se ost asemblad e vint en terre de israel e 
samarie asegga si fud la famine grande en cele cited e tant 
durad li sieges que l um vendi le chief de un adne quatre vinz 
deniers de argent e cinc deniers d argent le sestier de fiente 
de culums pur la fiente user en lieu de sel a une feiz cume 
li reis alad par le mur de cele cited une femme criad vers 
lui si li dist ' guaris mei bels sires reis " respundi li reis 
' deu ne te salved ja dunt te puis jo bien faire u de mes 
gerniers u de mes celiers que vols que jo te face " cele 
respundi ' sire mei e ceste femme feimes cuvenant que nus 
mun fiz mangerium a un jur e le suen a l altre e par ceste 
cuvenance meismes mun fiz a quire si l manjames l endemain 
li dis que le suen fiz meissums a quire e ele si l ad muscéd 
si me vait boisant de nostre cuvenance " cum co oid li reis 
ses dras desirad de marrement e de pesance e passad avant 
par cel mur e tuit li poples vit la haire que li reis out vestue 
a sa char dunc dist li reis ' cel mal vienge sur nus 
ki sur helyseu vendrad si le chief helyseu le fiz saphat 
li remaint ui sur ses espaldes " e chalt pas enveiad un message 
que le chief helyseu colpast helyseu se seeit en sa maisun 
e maure gent od lui si lur dist ' dun ne savez que 
li reis joram fiz a homicide ad enveiéd pur mei colper le 
chief pur co alez a cele porte e quant li messages iert entrez 
la porte fermez e une piece le retenez kar li reis tost apres 
vendrad e del cumandement s en repentirad " a ces paroles 
vint cil ki dut a helyseu colper le chief e tost apres li reis 
si dist ' veez le grant mal que nostre sires sueffred en cele 
cited e que atendrai mais de nostre seignur que il me face " 
respundi helyseu ' ore oi la parole nostre seignur l um 
vendrat a cest ure demain le mui de flur pur dis deniers e 
dous muis de orge pur dis deniers as portes de ceste cited " 
respundi un des princes ki fud delet le rei ' ne plus que estre 
puet que nostre sires faced pluveir del ciel orge e 
flur ne plus ne puet estre veir co que tu diz " respundi 
li prophetes ' tu le verras mais ja n en gusteras " 
quatre leprus mestrent defors pres de la porte de la 
cited parlerent entre sei si distrent ' cumbien demurruns 
ici si ci attendums tuit i murrums e si en la cited 
entrums n i guarrums alum pur ceo jesque a l ost des syriens 
si merci nus funt viverum si nun ja si murrums " murent 
vers le vespre e vindrent a l ost de cez de syrie mais n i 
truverent nul anme kar nostre sires out fait oir par cel ost 
de syrie forment grant noise e tumulte si cume co fust 
de curres e de chevals e de buisines e de grant ost ki sur els 
venist pur co si distrent entre sei ' li reis de israel ad fait 
venir le rei de egypte e altres reis sur nus par ses granz pramesses 
e par ses duns " pur co erranment nuitantre turnerent 
a fuie ki einz einz e guerpirent la les tentes e les paveilluns 
e les chevals e les muls e les adnes e lur herneis e les riches 
cunreiz pur sul guarir la vie cume cil malade vindrent al 
primier chief de l ost entrerent en une loge si i mangerent 
e beurent puis pristrent or e argent e dras si s en 
alerent si l muscierent tut priveement derechief vindrent 
a altre e la le firent ensement lores distrent entre sei ' nus 
ne l faisums pas a dreit a cest jur poums nuvele bone nuncier 
si nus co ne mustrums devant le jur de felenie purrum estre 
chalengiez pur co en alums e al rei le anunciums " vindrent 
as portes de la cited si distrent ' alez fumes as loges as syriens 
e n i truvames aneme mais chevals e adnes tut liez e 
tut tenduz ces paveilluns " li portier le mustrerent al rei 
li reis levad e as suens en parlad si lur dist ' bien sai l engin 
que li syrien nus unt fait il sevent que co dedenz ad 
grant famine pur co sunt tut eissud des loges si se sunt 
enbuschez par ces camps si dient ' quant eissud serrunt ces 
de la cited cume a preie tuz vifs les prendrums e en la cited 
enteruns " respundit uns de ces ki fud devant le rei ' cinc 
chevals ad encore remés en este cited e plus n en ad 
remés entre tute la multitudine de israel sur ces chevals 
enveium noz messages e espierunt cume li afaires est aléd " 
a tant furent dous chevals avant menez e li reis cumandat 
as suens que il en alassent a l ost e as loges des syriens 
e enqueissent si encore i fussent u se il s en fussent alez 
cil s en turnerent e vindrent apres les syriens jesque al flum 
estevus tut li chemins cuverz de dras e de vaissele e de robe 
que li syrien i ourent laisséd e jetéd cum en la fuie furent 
trubléd li message repairerent e l afaire mustrerent al rei 
lores eissid li poples de la cited e vint as herberges de ces 
de syrie e truverent i de vitaille e de el merveilluse plented 
si que l um vendi le mui de flur dis deniers e dous muis de 
orge altretant sulunc la parole nostre seignur e li reis cumandad 
que cil princes ki le jur devant out traverséd as paroles 
le prophete helyseu fust sur le pople as portes a l entrer e el 
eissir que n i levast medlee mais la grant presse le defulad 
chalt pas en l entree sulunc co que li huem deu li out dit 
devant que la grant plente verreit mais ja n en gustereit nu 
fist il kar morz fud erranment 
helyseu parlad a la femme ki fiz il out resuscitéd si li 
dist ' va t en tu e ta maignee en pelerinage la u te plarrad 
kar nostre sires enveierad en terre une famine e durrad set 
anz " la dame fist si e vint e demurat grant tens en terre 
de filistiim apres set anz returnad en terre de israel e vint 
le rei requerre de sa terre e de ses dreiz e de sun 
heritet e cum ele vint a curt li reis parlout a giezi ki 
out estéd servant le prophete helyseu si li dist ' ore cuntez 
les granz merveilles que helyseu tis meistres fist " a l ure 
que giezi cuntad cume helyseu out le mort suscitéd estevus 
la dame e ses fiz od li ki li prophetes out suscitéd e requist 
le rei de ses dreiz e de sun heritet ' sire sire " fist giezi 
' co est la femme e cist est ses fiz de ki jo ai cuntéd " 
dunc en demandad li reis a la femme e ele cunut que tut 
fud verited lores li liverad li reis un sun serjant e cumandad 
que de tut l en saisist e feist aveir les rentes des 
le ure que ele s en fud partie jesque al cel jur 
helyseu vint en damasche e benadab li reis de syrie 
amaladid li reis le sout que il fud venuz e cumandad a 
asael que il en alast a lui e bel present li portast e enqueist 
de nostre seignur par le prophete si guarir poust de cele sue 
enfermetet asael i alad e riches duns portad e de tutes les richeises 
de damasche le charge de quarante chameilz e vint 
devant le prophete si l saluat si dist que li reis benadab l out 
a lui enveiéd od riches duns e enquereit si guarir poust de 
cele sue enfermetet respundi helyseu ' va si li di que il 
en guarrat mais nostre sires m ad demustré que il i murrad " 
cume co oid asahel trublez en fud si plurad e li huem 
deu tendrement plurad e asahel li dist ' purquei plured 
mis sires " respundi helyseu ' pur les granz mals que jo sai 
que tu fras a ces de irael lur citez guarnies tu les arderas 
e lur bele bacelerie ocirras e neis les petis enfans 
es ventres as femes encaintes deviseras " respondi asael ' ki 
sui je et de quel afaire ke tel cose face " respondi heliseus 
' nostre sire le m a moustré ke tu seras rois de syrie " 
atant s en torna asael e vint a son seignor et dist lui ke li 
prophetes ot dit k il gariroit de s enfermete l endemain asael 
d un lach estrangla le roi 
au quint an joram le fil achab le roi d israel regna 
joram li fiux josaphat le roi de juda yy ans ot quant il 
comenca a regner e yy ans regna en jerusalem et tint 
les males voies au roi d israel sicom ot fait la maisnie achab 
ki rois ot esté en israel kar cil rois joram ki rois fu de 
juda ot prise a feme une dame ki sivi les males traces achab 
cist joram mesprist molt envers deu et forfist mais nonporquant 
nostre sires ne vaut pas destruire judam por son serf 
david a cui il ot promis ke aucune estincele a caux de son 
linage toudis donroit a cel tempore cil de edom revelerent 
encontre le roi joram et ne vaudrent pas estre sougit a juda 
mais roi se firent et encontre le roi se tindrent por cou ala 
sor eux li rois joram od tout ses princes et od toute se chevalerie 
k il ot et nuitantre asailli caux ki voisin li estoient de 
edom et les desconfi et a la fuie les mist mais n ala pas 
avant et edom se soustraist de sa subjection et de son service 
de ci a hui cest jor a cel tempore lobna revela encontre 
lui si ke faire ne li vaut service kar guerpi ot nostre 
seignor le deu a ses ancestres et fist planter vergiers es 
plus haus lius des cites de juda ses peres josaphat a sa 
mort ot doné ses filx or et argent e rentes et cites garnies 
et le regne a joram ki ainsnés estoit mais li fel ocist tous 
ses freres por tout avoir et auquans des princes dou pais 
li prophetes heliseus li porta un brief a une fois de 
par nostre seignor et ce ot ou brief ' ce dist li rois li sires 
li dex david ton pere ' por cou ke tu n as pas sivi les bones 
voies ne les bones ouevres ton pere josafat et aga le bon 
roi de juda mais sivi as les males traces des malvais rois de 
israel et as fait pechier judam et cils ki furent de la maisnie 
ton pere as ocis ki miux valoient de tei por ce te ferra et 
flaielera nostre sire de dur flaiel et ton pere et tes filx et 
tes femes et toute ta substance et tu languiras de pesme 
langor dou ventre decique l entraille t en isse cascun jor 
petit a petit dou ventre " nostre sires esmut contre joram les 
philistiens et cels d arabe ki sont voisin a cels d ethiope et 
vinrent a ost en terre de juda si la destruisent et gasterent 
et prisent quanke il troverent ou pais le roi ses filx et ses 
femes si ke nus n i remest fors joacha li plus jovenes 
et cil languissoit de grant langor dont il ne pot garir et com 
il fu si penés e travelliés et com il ot dejeté toute s entraille 
de cele pesme enfermete moru et li pules ne li fist 
pas tel service ne tel obseque com il ot fait a ses ancestres 
nonporquant en la cite de david fu ensevelis mais nient es 
sepulcres roiaux et ses fiux achazias recut le regne et regna 
por lui au dousime an ke ot regné joram li fiux achab 
le roi d israel regna achab li fiux joram le roi de juda 
yy ans ot achab quant il conmenca a regner et un an 
regna en jerusalem sa mere ot nom athalia et fu fille le 
roi de niri tele vie mena com ot fait achab et li suen et 
se forfist vers nostre seignor car sa feme fu dou put lignage 
al malvais roi achab 
a une fois ala en ost od joram le fil acab en ramoth 
galaad encontre asael le roi de syrie et li syrien 
navrerent forment le roi joram en un estor por cou s en retorna 
en jesrael si i sejorna por garir ses plaies et achasias li 
fiux joram le roi de juda ala en jesrael por veoir joram 
le fil achab ki malades ert 
heliseus parla a un des filx as prophetes si li dist 
' prent ce vaissiel d olie en ta main et va en ramoth galaad 
si i troveras hieu le fil josaphat le fil nansi ou siege 
si vendras a lui si l aceneras fors de ses compaignons et menras 
en une cambre priveement et li reverseras cel ole sor le chief 
si li diras ce dist nostre sire je t ai enoint a roi sor israel 
puis l uis de la cambre overras si t enfuiras et mar i 
remandras " li fiux au prophete s esmut et vint en ramoth 
galaad et vint la u li prince de l ost se furent assis cil 
dist ' a toi vaudroie parler sire princes " respondi hieu 
' au quel de nos te plaist a parler " cil respondi 
' a toi " atant se leva hieu et od celui en une cambre priveement 
entra et cil erranment l ole sor le chief li versa si li dist 
' ce dist li sires ki rois est sor israel je t ai enoint sor le 
peuple d israel et tu destruiras le maison et le linage achab 
ki tes sires fu et vengiés soie de jezabel ki tant a ocis de 
mes sers et de mes prophetes et je destruirai la maison 
achab neis le chien et ocirrai le halt et le bas et si atornerai 
la maison et le linage achab com la maison jeroboam 
le fil nabat et si com je ai fait la maison baasa le fil haia 
et chien mangeront jezabel el camp de jesrael et nus n ert 
ki l ensevelisce " atant li messages dou prophete heliseum 
ovri l uis de la cambre si s enfui et hieu issi apres et vint 
a ses compaignons et il li disent ' est tout bien ke dist 
cis desves a toi " respondi hieu ' bien le conoissiés et ce 
k il a parlé savés " et il disent ' non savom " respondi hieu 
' ce et ce parla et dist tant plus ke nostre sire m a enoint 
a roi sor israel " com il ot ce dit cascuns se hasta et de son 
mantel se desfubla et misent sous ses pies com il li vausissent 
faire siege et sonerent une buisine et disent ' hieu regnera 
sor israel " lors fist hieu li fiux josaphat li fil nansi sa 
conjurison encuntre joram le rei de israel joram li reis 
de israel od tut sun esforz out asegiéd ramoth galaath 
sur asael le rei de syrie e fud del siege en jesrael returnez 
pur sei guarir kar il i fud nafrez hieu parlad al pople 
si lur dist ' se il vus plaist bien est que nuls de ci ne s en 
turnt ki la nuvele de nostre ovre espande en jesrael " 
e hieu e sa gent s en alerent vers jesrael e li reis joram fud 
malade en jesrael e li reis achazias i esteit venuz pur lui veer la 
guaite ki esteit amunt de cele tur de jesrael vit venir hieu 
e sa gent si l dist erranment dunc cumandad li reis joram 
que uns muntast en un curre e encuntre lui alast e si tut fust 
bien enqueist e demandast cil messages vint encuntre hieu 
si li dist ' li reis demandet se tuit li afaires est apaiséd " 
respundi hyeu ' e que as de pais a demander or t en vien 
si me sieu " dunc dist la guaite ' li messages vint a ces 
genz mais il ne returne pas " pur co i fud li secundz messages 
enveiéd e il les ad encuntréd si dist ' li reis 
demandet s il i ad pais " respundi hyeu ' que apent a tei 
s il i ad pais passe passe si me sieu " dist la guaite 
' li messages a ces genz vint mais il ne returnet nient e 
bien semble que co seit hieu le fiz namsi kar il en vient 
grant alure " li reis joram cumandat que l um li feist venir 
un curre e il e achazias li reis de juda eissirent de la 
cited en lur curres e vindrent encuntre hyeu si l truverent el 
champ naboth de jesrael cum li reis joram vit hyeu erranment 
li dist ' ai pais " cil respundi chalt pas egrement 
e par rampodne si li dist ' mult en i ad encore des males 
uveraignes ta mere jezabel e de ses sorceries " a tant 
turnad joram le curre altre part si turnad a fuie e dist al 
rei achaziam ' aguait i ad e traisun " lores tendit hieu sun 
arc e trait un dart si l ferid entre ces espaldes si que li darz 
li passad parmi le quer e chaid cil enz el curre aval 
hieu cumandat a un sun duc abadacer ke il preist le cors 
si l jetast el champ naboth de jesrael si dist ' bien me membred 
a une feiz que jo e tu seimes en un curre e fumes od 
sun pere le rei achab que nostre sires li pramist que 
co li freit en cest champ pur le sanc naboth e de ses fiz ki 
fud espandu a tort pur co si l pren si l jet el champ sulunc 
la parole nostre seignur " achazias li reis de juda turnad 
a fuie cume il co vit e hieu l enchalcat e cumandad que l um 
le oceist-553 e il le nafra el munter de gaber ki est 
apres jeblaam en sun curre u il seeit puis muntad sur un 
destrier si eschapad e vint en mageda si i murut e li suen 
cunduistrent le cors en jerusalem si l ensevelirent od ses ancestres 
en la cited david 
a l unzime an joram le fiz achab puisque hieu l out mort 
e le rei achazie nafréd a mort hieu entrad en jesrael 
cume jezabel le sout que il i vint bien se acesmad e bel 
se guimplad si vit par une fenestre cume hieu s en veneit 
si li dist ' cument si averat cil bone pais e ferme ki sun 
seignur ad mort " hieu guardat vers la fenestre vit la dame 
si dist ' e ceste dame ki est " des serjanz dous u treis 
se turnerent vers lui si li distrent dunc cumandad que 
il la enpeinsissent aval de cel solier e il si firent si 
que ele la parei ensanglentad a sun chair e ensanglentees 
furent les ungles as chevals ki la defulerent cume hieu fud 
al mangier asis de la dame parlad si dist ' alez e cele chaitive 
e maleite veez e pur co que fille fud de rei si la ensevelisez " 
cume ces vindrent la u li cors fud jetéd n en truverent 
si le chachevel nun e poi des piez e des mains returnerent 
s en si l nuncierent a lur seignur respundi hieu ' estevus 
la parole nostre seignur acumplie que il parlad par sun serf 
helye le prophete el champ de jesrael chiens mangerunt 
jezabel e la charuigne jezabel girrat cume fiens el champ 
de jesrael si que li trespassant dirrunt ' est co la noble dame 
jezabel " a l ure que hieu ocist le lignage le rei achab 
asquanz des princes de juda truvad e des fiz as freres le rei 
achazie ki l serveient si s ocist 
treiz vinz e dis furent remés en samarie des fiz achab 
pur co enveiad hieu ses letres en samarie as maistres de la 
cited e as einznez e a ces ki les enfanz nurrirent e ces paroles 
lur mandad si tost cume lit averez mun brief vus ki guardez 
les fiz vostre seignur e avez curres e chevals e citez e armes 
e fermetez le plus vaillant d els eslisez e celi ki mielz vus 
plarrad des fiz vostre seignur si l aseez al sied real sun 
perre si vus cumbatez pur lui e pur le lignage vostre seignur " 
cume co oirent ces de samarie grant pour en ourent 
forment e distrent entre sei ' dous reis ne se porent encuntre 
lui tenir e cument dunc purrum vers lui guerre meintenir " 
pur co li maistre e li einznét de la cited e cil ki les enfanz 
lu rei guarderent lur messages li tramistrent e manderent que 
humage li freient e a seignur le tendreient e que tut sun 
plaisir siwereient e ke rei entre sei ne eslirreient hieu lur 
escrist derechief e co out al brief ' si vus mes humes estes 
e obeir me vulez les chiefs as fiz vostre seignur colpez e en 
israel demain a cest ure a mei venez " en la cited surjurnerent 
treis vinz des fiz le rei od le mielz de la cited 
cume le brief hieu vint a ces de samarie erranment colperent 
les chiefs as seisante fiz le rei si s mestrent en paniers e 
enveierent les a hieu en jesrael uns messages vint a hieu 
si li dist ' aportéd unt tuz les chiefs as fiz le rei " e hieu 
respundi ' tuz les metez en dous munz apres la porte jesque 
le matin " en la matinee hieu vint e parlad al pople si lur 
dist ' vus estes prudume e dreiturier si jo par mei sul ai 
fait cunjureisun e ocis mun seignur ki ad tuz cez ocis dunt 
vus ici veez les chiefs pur co veez apertement que nient 
n est ariere de co que nostre sires parlad encuntre acab e 
encuntre les suens e tut est acumpli co que nostre sire parlad 
par sun serf helye " hieu ocist tuz ces ki apurtenant furent 
a achab en jesrael les mielz vaillanz e ses privez e ses 
pruveires si que nient n en remest hieu s en turnad de jesrael 
si s en alad a samarie cum il vint a unes loges a 
pasturs en cel chemin truvad i les frers achazie le rei de 
juda si enquist ki il fussent cil respundirent ' freres 
sumes achazie si en alum veer les fiz le rei e la reine " lores 
cumandat hieu que l um les preist tut vifs e l um si fist si 
que quarante dous en ocist que unkes un pie n en remest 
puisque de la s en turnad jonadab le fiz rechab encuntrad 
e beneicun li dunad si dist ' sui jo si bien de tei cume 
tu es de mei " respundi onadab ' oil se issi est " fist 
hieu ' cha baille ta main " e il si fist e hieu le levad jesque 
en sun curre u il seeit si li dist ' vien od mei e vei quel 
amur ai vers deu e que ai fait pur deu " puis en alerent 
ensemble en samarie e hieu ocist tuz cez ki remés i furent 
del lignage achab sulunc la parole nostre seignur que il out 
dite par sun prophete helye 
hieu fist asembler tut le pople si lur dist ' li reis 
achab cultivad poi baal mais jo l voil cultiver plus pur co 
faites venir tuz les prophetes baal e tuz ses pruveires e tuz 
icels ki pur seignur le tienent tuz viengent a mei si que uns 
piez ne remaigne kar un grant sacrefise voil faire a baal 
e si alcuns est que venir n i vuille il en murrad " mais 
hieu le faiseit par engein kar destruire volt e deserter ces 
ki soleient baal cultiver hieu cumandat que l um un jur 
seintefiast e festivalment guardast en l onurance baal e ses 
messages par tut israel enveiad e tuz ces ki baal amerent 
mandad si vindrent tuit si que un pie ne remest ki ne 
venist a cele feste entrerent tuit el temple baal si que 
plein fud cil temples de tutes parz lores cumandad hieu a 
ces ki guarderent les vestemenz que l um liverast vestemenz a 
tuz les serfs baal e il si firent e hieu e jonadab le fiz 
rechab entrerent el temple baal si cumandad hieu as pruveires 
baal que il ententivement purveissent que nuls ne fust 
od els des servanz nostre seignur a tant firent lur sacrefises 
e lur oblatiuns e hieu out mis defors en aguait quatre vinz 
humes si lur dist que si nuls eschapast de tuz ces ki furent 
el temple baal que il serreient ocis pur ces ki s en partissent 
vifs cum fait fud cil grant sacrefises hieu cumandad as 
cunestables e a la chevalerie que el temple baal 
entrassent e tuz ensemble les cultivurs baal tuassent e il si firent 
si emporterent l ydle e la statue baal hors de sun temple si 
l arstrent e tut le temple destruistrent si en firent lungaignes 
el despit baal en ceste maniere jetad hieu baal hors de 
israel mais nepurquant ne se sustraist pas del pecchiet jeroboam 
le fiz nabath ki pechier fist israel e ne laissad pas les 
veels d or ki esteient en bethel e en dan 
nostre sires parlad a hieu si li dist ' pur co que tu 
as dreit fait e co que me plout encuntre le lignage achab 
tes fiz jesque a la quarte generatiun tendrunt le regne de israel " 
hieu apres ne guardat pas de quer la lei nostre seignur 
en cel tens les ovres a ces de israel turnerent a ennui a 
nostre seignur pur co suffrid nostre sires que asael 
les guerriout si s ocieit par tute cele terre de israel des le 
flum en l orient tute la terre de galaad e gad e ruben 
e manasse des arroer ki est en l est de araron e galaad e 
basan hieu regnad sur israel vint e uit anz puis murut 
e l um l ensevelid en samarie e sis fiz joas regnad pur lui 
atalie fud mere achazie le rei de juda e cume 
ses fiz li reis achazie fud morz puisque hieu l oud nafréd 
erranment se eslevad e tut le lignage le rei joram de juda 
ocist e desbaretad mais josabath la fille le rei joram e suer 
achazie emblad joas le fiz lu rei achazie de la u 
l um ocieit les fiz lu rei si l tint e guardad priveement e en 
celee od sa nurice al temple sis anz e josabeth ki out l enfant 
embléd fud femme joiada ki lores fud evesches e atalie 
regnad e fud dame e poestive el realme el setme an li 
evesches joiada mandad les cunestables e les chevaliers e ces 
ki esteient de lignage levi par tutes les citez de juda 
si s menad el temple mustrad lur les fiz le rei si irent 
aliance entre sei e cunjureisun encuntre athalie e li evesches 
dunad puis le cunseil que lur fust a faire si dist ' la tierce 
partie de vus ki devez al temple samedi venir e dunc entrer 
el servise de tute la semaine guarderez le paleis que la reine 
athalie ne puisse ost asembler pur sei defendre encuntre le 
rei e la tierce partie seit a la porte seir e la tierce partie 
deriere le habitacle as escuiers a ki apendeit le cors le rei 
guarder e les dous parties de vus ki avez servid el temple 
la semaine devant serrez dedenz al temple tut armé e 
guarderez le cors le rei e si alcuns en ist erranment seit 
ocis e serrez od le rei a l entrer e a l eissir " les cunestables 
le firent tut issi cume joiada l out cumandé quant vint al 
jur e ces ki ourent la semaine devant servit e ces ki durent 
cele semaine ki dunc entrout el temple servir vindrent a joiada 
e il armes lur livra que li reis david out sur ses enemis 
cunquis e al temple les out mis e il esturent tut armé 
a destre del temple jesque a la senestre de l altel e la u li 
reis fud joiada menad l enfant avant si li asist curune sur 
le chief e le livre de la lei li mist al puin si l enuinstrent 
a rei a grant leesce si distrent ' seins e salfs seit li 
reis " la reine athalie oid la noise del pople ki acureit pur co si 
entrad el temple e vit le rei ester a l estal real si cume 
ert usages e les chanturs e les busines entur lui e tut le 
pople de la terre esleescant e busines sunant e cume co 
out veud sa vesture chalt pas desirad e criad ' cunjureisun 
i ad fait encuntre mei e aguait " dunc cumandat joiada as 
cunestables de l ost que fors del temple la menassent si l oceissent 
kar ne volt pas que enz el temple li forfeiseent e si 
alcuns la volsist sieure que erranment fust ocis 
a tant la saisirent cil si l empeinstrent aval par la veie de l entree 
as chevals apres le palais e la l ocistrent 
joiada fist ferme aliance entre nostre seignur e lu rei e 
entre le pople e le rei que li poples fust li demeines poples 
nostre seignur puis entrad li poples de la terre el 
temple baal e destruistrent les altels e les ymagenes esmierent 
vassalment e nathan le pruveire baal ocistrent 
devant l autel li evesches asist ses guardes el temple e il meime 
e le cunestable de l ost e cereti e pheleti e li poples 
de la terre menerent le rei del temple e vindrent le chemin 
de la porte as escuiers jesque al palais si asistrent le rei al 
sied real e tuit li poples de la terre se esleescat e la cited 
s aseurad set anz out joas quant il cumencad a regner 
e quarante anz regnad en jerusalem sebia out nun sa mere 
e fud de bersabee bien se cuntint devers deu joas 
tuz les jurs qu il mest el cunseil joiada mais nepurquant ne 
destruist pas les vergiers as munz u li poples suleit 
sacrefier kar encore sacrefiout li poples as munz encuntre lei 
e offrid i encens dous femmes prist joas dunt il engendrad 
fiz e filles plusurs 
li reis joas out volentet de faire adrecier les ruines 
del temple nostre seignur pur co dist as pruveires e as diacnes 
que il alassent par les citez de juda e par tut israel pur aveir 
cuillir a refaire e redrecier co que mestier fud el temple mais 
li levite le firent lentement li reis cumandad que li pruveire 
receussent tut le aveir que li trespassant offereient el temple 
pur furnir lur vudz e pur receivre absolutiuns si l retenissent 
li pruveire sulunc lur ordre si refeissent e amendassent les 
ruines del temple quant mestier en fust mais encore quant 
li reis joas out vint e treis anz regnéd ne fud pas li temples 
adreciéd e atalie la felenesse reine e li suen ourent mult 
destruit le temple nostre seignur e des riches aurnemenz 
del temple aveient honuréd la mahumerie baalim lores mandad 
li reis le evesche joiadam e les pruveires si lur dist 
' purquei ne volez les ruines del temple nostre seignur refaire 
e amender pur co ne pernez mais ne recevez cel aveir 
sulunc nostre ordenement mais tut le metez a edifiement " 
aidunc fud veéd as pruveires a receivre l aveir del pople 
e faire les ovres del temple mais li evesches par le rei fist 
faire une huche e un pertus desure si l asist delet l autel a 
destre si cume l um entrad el temple e li pruveire ki guarderent 
cel entree meteient en cel pertus tut l aveir que l um 
offreit al temple e l um preechad par tute juda e jerusalem 
que chascuns feist venir al temple cele asise que moyses out 
fait a tut le pople al desert li prince e li poples en fud 
mult haitéd e acurageement i vindrent e cele huche bien tost emplirent 
quant il virent que mult grant aveir fud en la 
huche asembléd li evesches e li maistres escrivains ki halz 
huem fud perneient cel aveir si l liverouent par numbre a 
ces ki maistres furent sur les machuns e sur les taillurs e sur 
les charpentiers e sur les altres overiers que il les uveriers 
en soldeassent e piere e mairen en achatassent e bien le temple 
aturnassent e de cest aveir ne firent pas faire la vaissele 
ki cuveneit al temple les channes les crocs les encensiers 
les busines ne nient d altre vaissele d or ne d argent ki al servise 
apendeit mais tut dunerent a l uvre e as uveriers a 
ces ki maistres furent sur l ovre tut senz acunte fud le aveir 
livrés et il le despendirent sor loiaute mais cele 
offrande ke l en faisoit par mesprison et par lor forfait fu 
toute de l autre offrande sevree et as povres fu toute donee 
li evesques joiada fu hom de grant aage et murut quant il 
ot yy et trois ans vescu si l ensevelirent od les rois en la 
cite david por ce ke grant bien ot fait en israel puiske 
mort fu joiada li prince de juda vinrent devant le roi si 
l aorerent comme deu et il le sofri bonement et volentiers 
et nostre sire se coreca forment par le service ke li suen li 
firent li rois joas lor consenti k il guerpirent le temple nostre 
seignor et servirent as ydles et as diables si pecierent forment 
encontre nostre seignor et nostre sire lor dist par les 
prophetes et comanda k il retornaissent mais il ne s degnierent 
oir li sains esperis entra en zacharie le prophete le fil 
joiade si parla au pueple si dist ' ce dist nostre sire ' por 
coi trespasses le comandement nostre seignor dont ja preus 
ne vos sordra et aves deu guerpi por cou k il vous deguerpisce " 
por ces paroles li pueple par le conmandement le roi 
lapiderent zacharie ens en la terre dou temple nostre seignor 
dont ne membra pas le roi joas des grans biens ke 
joiada li ot fais ki fu peres zacharie apres l an asael li 
rois de syrie vint a ost encontre geth si l asailli si la prist 
lors s atorna por venir sor jerusalem si ocisent les princes 
de la terre si envoierent la proie en damasce et ja soit 
ice ke poi i eust de cels de syrie nostre sire lor livra cels 
de juda et une infinite del pueple a desfaiture et a desfacon 
por lor pechie li rois joas a la veue asael le roi de syrie 
prist les riches aornemens dou temple que li rois josaphat et 
joram et achazie orent fait et mis et ce ke il meismes i ot 
fait et offert et tout l argent k il out trové ou tresor dou 
temple et ou tresor de sa maison si l envoia a asael le roi 
de syrie por cou ke il s en partist et il si fist et li rois 
joas langui de grant enfermete et de grant angoisse et dui de 
ses homes portraitierent sa mort joacaz li fiux samath et josabath 
li fiux somer si l ocisent et l ensevelirent en la cite 
david mais non mie en sepulture roial ses filx amasie 
regna por lui 
au vint e troisisme an joas le fil achazie le roi de juda 
regna joachas li fiux hieu sor israel en samarie 
yy ans et malement ouvra vers nostre seignor et sivi 
les males traces jeroboam le fil nabath ki pecier fist israel 
et nient ne s amenda por cou se coreca nostre sire et livra 
a ocision et a mal cels d israel et la maison asael le roi de 
syrie et benedab son fil apres mais joacha requist la 
merchi nostre seignor et il en ot pitie et nostre sire vit 
toutes les angoisses et les afflictions de cels d israel quar tous 
les ot defoulés li rois de sirie et quant lui plot dona lor 
salveor et delivra les dou roi de sirie et sejornerent en pais en 
lor terre com il orent fait devant mais nonporquant ne se 
soustraisent pas des males ouevres jeroboam ki fist pechier 
ces d israel car le bois de samarie u l en soloit au diable 
sacrefiier ne fu pas destruit al roi joachar ne remest dou 
pueple fors yy chevaliers et yy charrez et yy mile de geude 
s es ot acoillis li roi de syrie et ocis et sicom la poudre 
desous ses pies mis puis moru li rois joachas et en samarie 
fu ensevelis et joas ses fiux regna por lui au trente troisisme 
an joas le roi de juda regna joas li filz joacas 
sor israel en samarie et regna yy ans et malement se 
contint vers nostre seignor et ne se soustraist pas dou pechie 
jeroboam le fill nabath ki fist pechier cels d israel 
amasias li rois de juda ot yy ans quant il conmenca 
a regner en jerusalem sa mere ot non joiaden et fu 
de jerusalem cist fist ce ki plot a nostre seignor mais nel 
fist pas de parfit cuer puiske il vit ke fermement fu enracinés 
ou regne cels ocist ki orent mort son pere mais n ocist 
pas lor fiux selonc cou k il fu conmandé en la loi moysi par 
nostre seignor ki dist ' li pere ne morront pas por les fiux 
ne li fil por les peres mais cascuns morra por soi et por son 
pechie demaine " li rois amasias asembla cels de juda 
si en fist conestables sor miliers et sor centaines en juda 
et en bethleem et en benjamin si fist anombrer cels 
ki furent de yy ans en avant et yy mile i trova 
de bachelerie ki bien porent aler a escu en ost e a lance 
puis luia yy mile combateors en jerusalem ki venissent o lui 
en ost mais de nostre sire vint a lui un prophete si li 
dist ' ne mener pas od toi cels d israel se tu quides avoir 
victorie par la forche de t ost dont te fera nostre sire desconfire 
a tes anemis car en deu est a caus cui il veut aidier et 
victore doner et ceus cui il veut en fuies doner " respondi 
li rois ' et ke ert donc ke j ai doné a caux d israel " 
respondi li hom deu ' nostre sires a asses si t en porra doner asses " 
lors congea cels d israel et il s en ralerent en lor contree 
forment corecié li rois amasias od sa gent baudement 
ala avant et vint el val des salines et desconfist les fiux seyr 
yy mile en ocist et yy mile en prist se s fist mener 
a une faloise et la les fist aval saillir et tout creverent al cheir 
et prist une noble cite d arabe petram par non si la fist apeler 
jechecel mais l ost d israel que li rois ot congee s espandi 
par la terre de juda des samarie dusqu en betheron et trois 
mile homes en ocist et prist forment grant proie si l enmena 
amasias puisk il ot desconfi ydumee lor dex prist si en fist 
ses dex de lor mahomes se s aora por cou se coreca nostre 
sires vers lui si li tramist un suen prophete por enquerre 
ke ce deust ke ses dex et ses ydles vaut aorer ki ne pooient 
lor gent de lui deffendre ne delivrer comme li prophetes 
parla ices paroles nostre seignor au roi li rois respondi si 
dist ' n ies pas mes conseilliers tais toi tost ke je ne 
t ocie " li prophetes s en parti et bien dist ke nostre sires 
l ocirroit por cou ke ne voloit venir a amendement 
amasias li rois de juda emprist un conseil mauvais 
il manda a joas le fil joachas le roi d israel k il le venist 
veoir et joas respondi as messages ' li cardons ki est ou 
liban envoia au cedre son message dou liban et demanda 
sa fille a l ues son fil estesvous les bestes dou liban ki passerent 
et le defoulerent nostre sire pense k il a edom desconfit 
por ce li est li cuers enflés de glore et d orguel mais tous 
cois se tienge et en pais porcoi s entremet de son damage 
et de la destruction cels de juda " amasias li rois de juda 
ne tint plait des paroles le roi joas car dex le vaut livrer a 
mal por les ydles de edom k il aoroit et joas li rois d israel 
vint encontre lui et amasias li rois de juda fu en bethames 
ki est en juda et la desconfiture torna sor cels de 
juda si fuirent li rois de juda et li suen as loges u 
fu li harnois et joas li rois d israel prist amasias le roi de 
juda et bethsames si l mena en jerusalem et abati les 
murs des le porte d effraim dusqu a la porte de l angle yy 
aunes et tout l or et l argent ke ou temple trouva tout emporta 
et quanke fu trové ou tresor dou palais tout prist si 
s en torna et les ostages od lui dusqu en samarie mena 
heliseus li prophetes enmaladi de cele enfermete dont 
il morut et li rois joas d israel le vint veoir et plora devant 
lui si dist ' biaus pere tu as esté comme charres en israel 
et com cil ki guarde et governe israel " lors dist heliseus 
' aporte un arc et saietes " com aportees les ot erranment li 
dist ' met ta main sor l arc " et il si fist et heliseus mist sa 
main sor la main au roi si redist ' ouevre la fenestre " heliseus 
li dist ' oueovre cele devers orient " com overte fu la 
la fenestre heliseus li dist k il une saiete trasist et il si fist 
' ce est la saiete del salu nostre seignor fist li prophetes 
' et ce est la saiete del salu nostre signor encontre les siriens 
et tu desconfiras sirie et affech tant ke la destruies " dont 
redist ' prent saietes " et com prises les ot derechief li dist 
' fier fier la terre d un dart " et com fait l ot en pais estut 
et li prophetes se coreca et dist ' se tu eusses feru la terre 
yy fois u yy u yy tu desconfesisses sirie decique tout 
fust destruite mais seulement trois fois les siriens desconfiras " 
li prophetes heliseus moru et on l enseveli meisme en 
cel an vindrent larron en la terre d israel une gent durent 
un cors ensevelir et com il virent ces larrons sorvenir le 
cors ruerent ou sepucre heliseum le prophete et tornerent 
en fuies erranment com cil cors ot toucié les ossemens 
heliseum li cors tantost revesqui et estut haitiés sor 
ces pies asael li rois de sirie travella forment cels 
d israel mais nostre sire ot merchi d aus par la couvenance 
ke fait ot a abraham et a ysaac et a jacob por cou n es 
vaut pas destruire ne del tout dejeter asael li rois de sirie 
morut et benedab ses fiux regna por lui et joas li filx 
joahas le roi d israel s esvigora por deu nostre seignor et 
prist les cites et les fortereces sor benadab le fil asael ke 
assael ot conquis sor joachas son pere en bataille trois fois 
les desconfist et conquist et recouvra les cites d israel joas 
morut et fu ensevelis en samarie od les rois d israel et jeroboam 
regna por lui amasias li fiux joas le roi de juda vesqui 
yy ans puiske mors fu amasias li filx joachas 
le roi de jerusalem et l en fist une conjurison encontre lui 
en jerusalem et il s enfui en lachis si l ocisent et de la 
fu portés sor cevaux en jerusalem et la fu ensevelis od ses 
ancestres en la cite david et cil de juda firent son fil azarie 
roi si regna por lui en jerusalem 
au quinsime an amazie le fil joas le roi de juda regna 
jeroboam li fiux joas le roi d israel en samarie yy an regna 
et malement vers nostre seignor ouvra ne se soustraist 
pas de tous les pechies jeroboam le fil nabath ki fist pechier 
israel cist revela et conquist les marces des entrees de emath 
dusques en l entree de la gastine selonc la parole nostre seignor 
k il ot dit par son serf joram le fil amathie le prophete 
ki ert de geth ki est en offir car nostre sires vit 
l affliction d israel et la grant amertume ke destruit et 
desbareté furent li grant et li bas et ke nus ne fu ki lor 
aidast et ne vaut pas nostre sires le non ne la ramembrance 
d israel oster mais por jeroboam le fil joas le vaut sauver 
cist jeroboam conquist damasce et puis morut et ses filx 
zacharie regna por lui 
au vintesietisme an jeroboam le roi d israel regna 
azarie le filx amasie le roi de juda et yy ans ot quant 
il conmenca a regner et yy ans regna en jerusalem cist 
azarias fist cou ke deu plot selonc cou ke amazias ses peres 
ot fait mais n esfaca pas les vergiers es mons u l en soloit 
au diable sacrefiier tant com vesqui li prophetes zacharie bien 
se contint envers nostre seignor li rois des philistiens conmenca 
a guerroier si se combati et abati les murs de geth et de 
jamain et d azote et fist castiaux en azote et en terre de 
philistiens et dex li fu en aide encontre les philistiens et 
encontre cels d arrabe ki mesent en gurbaal et encontre 
cels d amon si ke cil d amon li rendirent treu et ses nons 
fu magnifiiés dusqu en egipte por la victore de ses anemis 
li rois achazies fist tours lever en jerusalem sor la porte 
d effraim et au lonc dou mur et neis ou desert fist faire 
tours et fremetes et cisternes por cou ke molt ot avoir et 
pecune et en la campaigne et ou desert et vignes ot es mons 
et en carmele et fu bons gaaigneors et a gaaignerie ententif 
jechiel et maasia et anania furent maistre conestable 
sor la chevalerie et deus mile conestables et yy ot assis 
sor l ost sor yy mile et yy mile et yy combateors ki 
encontre ses anemis deffendirent le cors le roi et li rois ot 
apresté a tote s ost escus et lances et haubers et hiaumes et 
ars et fondés por pierres ruer et engiens de diverses baillies 
arbalestes et perrieres e mangunels que il fist aseer as turs e 
as angles des murs pur darz lancer e pierres grosses jeter 
mais puisque il se fud aseurez li quers li eslevad a sa 
mort e a sa desfaciun e ne tint plait de nostre seignur e 
entrad el temple nostre seignur e encuntre lei encens volt 
offrir en un censier a l altel que l um apelad le altel de thimiame 
mais azarias li esvesches e setante pruveires tut pruz e 
vaillanz entrerent apres le rei si li encuntresturent 
e distrent que co ne li apendeit pas a faire mais as pruveires 
ki esteient del lignage aaron e sacrez furent pur cel servise 
faire a nostre seignur ' ore t en is tost del seintuarie e ne 
l aies en despit kar cist afaires ne te revertirad pas a hunur 
devant nostre seignur " lores se curechad as pruveires e tint 
l encenser al puin e forment les manecout a tant le ferid 
liepre en son vis devant les pruveires el temple delet l autel 
cume co vit li evesches azarie e li pruveire chalt pas le 
buterent fors del temple e li reis fud mult espoventez si 
se hastad de eissir kar il senteit ja la venjance nostre seignur 
mesels fud puis tuzjurs jesque a sa mort e mest en unes 
chambres severalment des genz e joatha ses fiz gouvernout 
la terre e teneit la curt e le palais li reis azarias murut 
e ne fud pas enseveliz en la sepulture reale kar mesels fud 
e ses fiz joathan regnad pur lui 
al trente uitme an azarie le rei de juda regnad zacharie 
le fiz jeroboam sur israel en samarie sis meis e malement 
uverad vers nostre seignur si cum fait ourent ses ancestres 
ne se sustraist pas des pechiez jeroboam le fiz nabath 
ki pechier fist israel sellum le fiz jabes fist encuntre 
lui cunjureisun si l ocist e regnad pur lui lores fud 
acumplie la parole nostre seignur qu il out dite a hieu que 
ses fiz jesque a la quarte generatiun tendreient le sied real 
de israel e tut issi avint 
sellum le fiz jabes regnad el trente nuefme an zacharie 
le rei de juda e un meis regnad en samarie e manaen le fiz 
gaddi de thersa vint en samarie e ocist sellum le fiz 
jabes en samarie e regnad pur lui manaen descunfist e 
destruist capsam e tuz ces ki i mestrent e tutes les marches 
de thersa kar il ne l voldrent pas receivre e tutes celes ki 
enceintes furent ocist e les ventres lur purfendi al trente 
nuefme an azarie le rei de juda regnad manahen le fiz gaddi sur 
israel en samarie e dis anz regnad e malement vers deu 
uverad ne se sustraist pas des pechiez jeroboam 
ki fist pechier israel tant cume manaen regnad phul li 
reis des syriens veneit en thersa e manaen li dunad mil 
talenz de argent que en aie li fust e feist estable sun regne 
e manaen fist se asise e sun taillage sur tuz les riches humes 
de israel cinquante sicles d argent sur chaun pur duner 
al rei de syrie e li reis des syriens returnad en 
thersa plus ne demurad li reis manaen murut e sis fiz 
phaceia regnad pur lui al cinquantime an azarie le rei de 
juda regnad phaceia li fiz manaen sur israel en samarie 
dous anz e malement uverad envers nostre seignur ne 
se sustraist pas des pechiez jeroboam le fiz nabath ki fist 
pechier israel mais phacee li fiz romelie ki fud ses cunestables 
fist cunjureisun encuntre lui si l ocist en samarie en la 
tur del palais delet argob e delet arib e cinquante de ces 
de galaad e pur lui regnad al cinquantime e secund an 
azarie le rei de juda regnad phacee li fiz romelie sur 
israel en samarie vint anz e malement uverad vers nostre 
seignur ne se sustraist pas des pechiez jeroboam le fiz nabath 
ki pechier fist israel al tens phacee le rei de israel 
vint teglafalasar li reis de assur e prist aion e abel 
la fortelesce maacha e jaone e cedes e asor e galaad 
e galilee e tute la terre neptalim e remuad les paisanz e 
fist les maindre entre les assyriens osee li fiz hela fist 
cunjureisun e fist aguait a phacee le fiz romelie si l ocist 
e regnad pur lui al vintime an jonathan le fiz le rei ozie al 
secund an phacee le fiz romelie le rei de 
israel regnad joatham le fiz ozie ki reis ert ja de juda vint 
e cinc anz out joatham quant il cumencad a regner e seze anz regnad 
en jerusalem sa mere out num jerusa e fud fille sadoch 
cist fist co que a deu plout sulunc co que sis peres out 
uveréd e il si fist mais ne fist pas estreper les vergiers 
as munz u l um soleit a deable sacrefier encore en sun tens 
fist li poples ses sacrefises e ses oblatiuns as munz cist 
joatham fist faire la tres halt porte del temple nostre seignur 
en cel cuntemple enveiad nostre sires en juda rasin 
le rei de syrie pur guerreier e phacee le fiz romelie 
li reis joatham murut e fud enseveliz en la cited 
david e achaz sis fiz regnad pur lui 
al dis e setime an phacee le fiz romelie regnad achaz 
le fiz joatham le rei de juda vint anz out quant il cumencad 
a regner e seze anz regnad en jerusalem ne fist 
pas co que a deu pleust si cume out fait sis peres david 
mais tint les males veies as reis de israel e sun fiz sacrad 
a deable al fu selunc co que l um soleit faire as ydles de 
ces mescreantes genz ki deus out destruiz devant les fiz israel 
statues e ymagenes fist jeter en l onurance baalim e offrid 
encens a deable el val de gehennon e fist sacrefises e encens 
offrid as munz e partut la u arbre bien fuillie truvad e ki 
umbre delitable getad 
rasin li reis de syrie e phacee le fiz romelie li reis de 
israel vindrent a jerusalem si l asegierent mais ne 
pourent pas prendre le rei a cele feiz mais rasin cunquist 
a cel cuntemple ailam si n jetad les jueus ki mestrent en 
haila e syriens e ces de ydumee vindrent si habiterent 
en aila e nostre sires livrad achaz as mains le rei de 
syrie ki forment grant preie prist de sa terre si l menad en 
damasche si l livrad al rei de israel e il le desbaretad e 
destruist de grant maniere si n ocist phacee le fiz romelie 
de ces de juda cent e vint milie humes en un jur tuz les 
bons champiuns pur co que guerpi ourent deu nostre seignur 
lores zecrum ki fud uns huem puissanz de effraim 
ocist masiam le fiz lu rei e ezricam ki fud maistre cunestable 
sur sa privee maignee e helchanam ki fud li plus 
haltz huem del pais apres le rei e li fiz israel pristrent 
sur lur freres ices de juda dous cenz milie entre femmes e 
vallez e pulceles e altre preie senz numbre si menerent tut en 
samarie a cel ure i out uns prophetes obet par num 
cist alad encuntre l ost ki en veneit en samarie si lur dist 
' nostre sire ad estéd curuciez envers judam pur lur pecchiet 
pur co les ad livrez en voz mains e vus les avez ocis cruelment 
sique vostre crueltet est muntee jesque al ciel e sur 
tut co de ces de juda e jerusalem volez faire serfs e anceles 
dunt nul mestiers nen est mult avez pechiéd vers nostre 
seignur en cest mais oez mun cunseil e remenez ariere ces 
chaitifs voz freres que avez pris kar la grant ire nostre seignur 
vus est sur les cols dunc esturent li alquant des 
princes de ces de effraim azarias le fiz johannan e barachias 
le fiz mosollamot e ezechias le fiz sellum e amasia le fiz 
adali encuntre ces ki veneient de l ost si lur distrent ' purquei 
volez ajuster pecchiet a l altre e acreistre les anciens mesfaiz 
granz est li pecchiez e l ire nostre seignur deu est 
sur israel " a tant ces de l ost rendirent la preie quanque il 
ourent pris devant les cunestables ki co ourent mandéd e les 
chaitifs vestirent de lur drapels e puisques ourent vestuz e 
chalciez viande lur dunerent e les uinstrent de uignemenz pur lur 
grant travail e ces ki ne pourent a pie aler mestrent a cheval 
si s cunduistrent en jericum la cited des palmes a lur freres 
ki la esteient puis returnerent en samarie ces de ydumee 
vindrent lur fiee en juda si n ocistrent multz de philistien 
s espandirent par les citez de juda el sud de juda 
e pristrent bethsames e achilon e gaderoth e soco e thanan 
e zamro e les vilettes ki apendirent e si i mestrent e nostre 
sires humiliad judam pur le pechiet achaz ki ne volt requerre 
l aie deu mais en despit out nostre seignur 
li reis achaz tramist ses messages a teglaphalassar le 
rei des assyriens si li mandad ces paroles ' jo sui tis fiz e 
tis serfs pur co vien si te plaist e si me tense e defend 
del rei de syrie e del rei de israel ki forment me unt guerriéd " 
e tut l or e l argent que il pout truver al temple e en 
ses tresors tut enveiad al rei des asyriens que il bonement feist 
sa requeste li reis des assyriens teglaphalassar 
vint en damasche si la destruist e remuad d iloc ces ki 
i mestrent jesque a cyrenen e ocist rasin e li reis achaz 
le vint veer en damasche e cume achaz out veud l altel de 
damasche erranment fist prendre les mesures e les furmes de 
l altel si s enveiad a urie le pruveire e uries fist faire un 
altel tut de cele baillie si cum li reis l out deviséd si l asummad 
devant co que li reis achaz de damasche returnast li reis 
vit le altel a sun repair e veneratiun li fist si i fist ses 
oblaciuns e ses sacrefises e sanc desure versad e mult le 
onurad e l autel nostre seignur ki ert de araim remuad 
de sun lieu e fist le metre delet l altre autel vers aquilun 
si cumandad a urie que sur le grant autel que il out 
fait offrist sacrefises le matin e le vespre e le sacrefise le rei 
e les sacrefises de tut le pople e dist que de l autel 
nostre seignur freit sa volentet urias le fist tut issi cum li 
reis l out cumandéd 
li reis achaz fist prendre les riches bases e les riches 
vaissels ki furent desure asis e le merveillus vaissel ki fud 
apeléd mer d araim fist avaler de la u il fud asis sur les bues 
d araim e fist ces vaisels aval aseer al pavement de terre e fist 
remuer jesque al temple un almarie ki esteit el porche del 
temple u l um meteit les oblatiuns numeement que li reis soleient 
faire as sabatz e as jurz festivals e tute la riche vaissele prist 
del temple si la depeschad e fist clorre les portes del temple 
que l um n i entrast e fist faire altels par tuz les angles de 
jerusalem a deable e par tutes les citez de juda e forment purvuchad 
a ire nostre seignur puis murut le fel achaz e l um l ensevelid 
en la cited david e sis fiz ezechias regnad pur lui 
al duzime an achaz le rei de juda regnad osee le 
fiz hela en samarie sur israel nuef anz e malement uverad 
vers nostre seignur mais nient sicume ses ancestres salmanasar 
li reis des asyriens vint en terre de juda e cunquist 
la terre e humage prist del rei si que il li rendid treud 
puis s aperchut li reis des assiriens que li reis osee de israel 
volt encuntre lui reveler e que il out ses messages enveez a 
sua le rei de egypte pur requerre que il le delivrast del rei 
des assiriens que ne li esteust cest treud rendre pur 
co vint en terre de israel si asist le rei osee si l prist e 
en prisun le mist e alad par tute cele terre tant que vint a 
samarie e treis anz l asist e al nuefme an le rei osee la 
prist e remuad tuz les paisanz ces de israel de lur terre 
si s fist maindre en ala e en abor apres le fluvie de gozan 
as citez de mede tut issi avint puisque li fiz israel 
ourent pechiéd encuntre nostre seignur ki hors de egypte les 
out menez e del rei pharaun delivrez e il ourent deables e 
ydles aurez si cume firent les genz que nostre sires out hors 
del pais getez e i ourent ymagenes de deable e simulacres 
furmez e vergiers pur deable servir par tute la terre as munz 
plantez e nostre seignur e ses cumandemenz guerpiz e degetez 
e nostre sires les out chastiez suvenierement e pur co repentir 
ne se voldrent ne faire adrecement des duze lignages 
remuad les dis de lur heritages e de lur pais ces de juda 
remestrent en lur terre e ne se guarderent pas de mesfaire 
vers nostre seignur mais sewirent les traces e les folies de 
ces de israel 
li reis des assyriens quant out vuidéd le pais de ces 
de israel altres genz fist venir pur maindre en cele terre 
partie de babylonie e asquanz de chuta asquanz de haiat 
asquanz de emath e de sepharvaim e livrad lur samarie e 
les altres citez mais il ne crienstrent pas nostre seignur 
pur co enveiad nostre sires sur els liuns ki s devurent e 
malmenerent la nuvele vint al rei des assyriens si li dist l um 
que pur co que il ne sourent la lei al deu de cele 
terre lur vint sure tele pestilence e tel flael lores cumandad 
li reis que l um i enveiast un pruveire de ces d israel 
e estust od els si lur enseignast la lei al deu de israel li 
prestres vint en samarie e mest puis en bethel si lur enseignad 
nostre seignur a servir e a cultiver mais nepurquant 
chascune des genz ki i mestrent forjad e furmad sun deu e 
sun ydle si s mistrent as temples ki furent as munz que cil 
de samarie ki jetez en furent ourent faiz encuntre deu e encuntre 
lei e li altre de israel par tutes lur citez cil de 
babilonie firent lur deu sochot benoth cil de cuten firent 
nergel cil de emath firent asima cil de evee firent nebaaz 
e tharchac cil de sepharvaim arstrent lur fiz en 
l onurance adramelech ki furent li deu de sepharvaim 
e nepurquant il cultiverent nostre seignur e il se firent pruveires 
as munz de la plus basse gent si s mistrent as mahumeries 
ja seit ico que il nostre seignur cultivassent a ces ydles 
servirent que les genz cultiverent dunt il furent venuz 
kar il ne crienstrent pas nostre seignur ne ne guarderent pas 
ses cumandemenz ne sa lei ne co qu il out cumandéd as fiz 
jacob numeement que pour n eussent des deus avuiltres 
e que il ne s aurassent e que ne lur sacrefiassent mais de 
deu nostre seignur oussent pour ki de egypte les menad lui 
aurassent e a lui sacrefiassent cez genz ki nuvelement 
furent venuz el pais criestrent nostre seignur mais pur co ne 
laisserent pas a servir ydles si cume l orent fait lur ancesur 
al tierz an osee le fiz hela le rei de israel regnad 
ezechias li fiz acaz le rei de juda vint anz out quant il 
cumenchad a regner e vint e nuef anz regnad en jerusalem 
sa mere out num abisa e fud fille zacharie cist 
ezechias fist co que a deu plout sulunc co que sis peres 
david fait le out il remuad les sacrefiemenz des munz e tut 
fist esmier les imagenes e les vergiers abatre e despeschad le 
serpent de araim que moyses fist faire pur co que la gent 
jesque a cel tens li ourent portéd reverence plus que faire ne 
dussent e fait oblatiuns e bien mustrad li reis que li serpenz 
fud araim e ne mie deu e li bons huem out sa ferme 
esperance al veir deu de israel e nuls des reis de juda 
ne fud ki l resemblast ne de cez ki devant lui furent ne de 
cez ki vindrent apres a nostre seignur se prist e nient n en 
se retraist e fist les cumandemenz que deu cumandad par 
moysen e deu fud od lui e sagement se cuntint en tuz ses 
afaires e nul servise ne volt faire al rei des assyriens mais 
les philistiens guerriout e descunfist jesque a gaze e tutes 
les marches 
al quart an le rei ezechie ki ert le setme an osee le 
fiz hela lu rei de israel vint salmanassar li rei des 
assyriens si assist samarie si la prist al nuefme an 
osee le rei de israel e remuad les genz de la terre hors 
de lur terre si s fist maindre sur ala e abor les ewes de 
goza es citez de mede pur co que il ne se voldrent tenir al 
servise e as cumandemenz nostre seignur e nient ne voldrent 
faire de co que moyses out cumandéd en la lei al quatorzime 
an le rei ezechie vint li reis sennacherib en juda e asist e 
prist les citez lores li tramist ezechias ses messages e requist 
que il de sa terre eissist e tut freit quantque li plarreit et li 
reis des assiriens li demandad treis cenz talenz d argent e 
trente de or e li reis ezechias li dunad tut l argent que l um 
truvad al temple e as tresors reals a cel ure fist li reis ezechias 
depescier les portes del temple e esrascier en veie les plates de 
or que il i out fait devant metre si s dunad al rei des assiriens 
li reis des assiriens enveiad tharthan e rapsaris e rapsacen 
de lachis al rei ezechie od grant e esforcible cumpaignie 
a jerusalem cume cil vindrent a jerusalem 
delet le duit de l ewe de la susaine riviere s esturent e apelerent 
le rei defors lores eissid e vint a els elyachim le 
fiz elchie ki eveskes ert e joahe li fiz asaph ki esteit 
une justise le rei e sobna ki esteit maistres escrivains le rei 
e rapsaces parlad a els si lur dist ' dites al rei 
ezechie que co dit e manded li granz reis des assiriens 
quels est li esforz e la fiance en qui tu as esperance put 
cel estre tis cunseilz te dune que tu t aprestes pur bataille 
tenir encuntre mei mais en ki as fiance e dunt te vient cist 
hardemenz as tu esperance en cez de egypte ki sunt cume 
bastuns de rosel pesceet sur qui si l um se apuied tost falsed 
e depiesced e entrent les eslices en la charn e percent 
la main tut issil fait li reis pharao a tuz cez ki en lui se 
fient de altre part si tu dis en deu nostre seignur ai 
fiance dun est co cil deu ki altels li reis ezechias ad abatuz 
es munz e ad cumandéd que l um aurt a un altel en jerusalem 
e ore vus durrai dous milie chevals e guardez si 
tant aiez genz ki s muntent e cument purrez dunc cuntrester 
neis al menur des princes al rei des assiriens e cument 
avez fiance en egypte pur lur curres e pur lur chevals 
e quidez que ci seie venuz senz la volentet vostre seignur 
nu sui kar il me dist va sur ceste meie terre si la 
destrui " 
dunc respundirent heliachim li fiz helchie e sobna e johae 
a rapsaces ' sire sire parole a nus tes serfs a tun language 
demenie syrien e nient el nostre pur le pople ki est sur le 
mur e esculted kar nus tun language tres bien entendums " 
respundi rapsaces ' cument chieles quidez que mes sires me 
enveiast al rei ezechias sulement e nient al pople ki sur le 
mur siet ki tant iert estreit menéd que li cuvendrad od 
vus mangier sa fiente demenie e le urine beivre ki li 
isterad del cors " en ceste baillie criad rapsaces el language 
de judeus si dist ' co dit mes sires li reis guardez que 
ezechias ne vus deceive kar il ne vus purrad pas defendre 
vers mei e mar vus frad aveir esperance en vostre deu 
quensesque il deliurt la cited e vus del grant rei des 
assiriens mar en orrez de co vostre rei mais co dit mis 
sires faites od mei plait ki prophitable vus seit rendez 
vus bonement puis esterrez en bone pais e tendrez vos beles 
vignes e voz bels fiers e voz bones cisternes e voz riches manantises 
decique jo repaire e vus remue d ici en altre terre ki 
purpost est altretele cume vostre terre bien portante e 
plentive de vins de blez de olie e de miel e a aise i esterrez nen 
oez pas ezechie ki vus deceit quant il vus dit que vostre deu 
tut vus deliverad de mei cument chieles pout dunc nuls deus de nule 
terre defendre sun pais e sa gent de mei e de mes ancesurs u est 
li deu de emath e que ad fait e u est li deu de arfat u est 
li deu de sepharvaim u li deu de ana e de ava ne pourent 
pas defendre samarie nuls deus de nules terres ne 
pourent pas defendre lur pais de mei e cument dunc defendreit 
vostre deu jerusalem " li poples tut e nient ne respundi 
kar li reis le out cumandéd que ne sunassent mot 
heliachim li fiz helchie e sobna e johae s en turnerent 
a tant e vindrent devant le rei e ourent dessirez de anguisse 
lur guarnemenz si li nuncierent tutes les paroles que out 
parléd danz rapsaces 
cume co oid li reis chalt pas dessirad ses vestemenz 
si se vestid de un sac e entrad el temple nostre seignur si 
enveiad heliachim le eveske e sobnam e les einnez des pruveires 
tuz vestuz de sacs a ysaie le prophete le fiz amos 
si li distrent de part lu rei ' ore est venuz li jurs que nus 
sumes en anguisse e que nostre sires nus chastied e que noz 
enemis nus rampodnent e avilent ensement est de nus cume 
de la dame ki deit enfant aveir e ne puet enfanter pur co 
fai ta ureisun a deu se li pleust a prendre cunrei des paroles 
rapsacis que le rei des assiriens ad enveiéd pur lui mesdire 
e arguer si cume il le ad oid " ysaias respundid as messages 
lu rei ' dites al rei que co dit nostre sires nen aies 
guarde des paroles as humes lu rei des assiriens e de co 
que il unt de deu mesparléd une nuvele li frai venir ki l frad 
returner en sun pais e en sa terre meisme iert ocis " 
rapsaces s en partid de jerusalem e laissad le siege e 
truvad lu rei des assiriens a lobnam que il out asegié la 
nuvele vint al rei sennacherib que tharacha li reis de ethiopie 
pur bataille veneit sur lui pur co se aprestad de aler 
encuntre lui si enveiad sun brief al rei ezechie e 
cumandad que l um li deist cez paroles ' guarde que tis deus 
ne te deceive en qui tu as fiance e ne quide pas que jo 
ne prenge jerusalem bien l as oid que unt fait li rei de 
assirie a tutes terres cum il les unt destruites e desertees e tu 
suls cument te purras defendre li deu as genz de par la 
terre ne pourent encuntrester a mes ancestres ens destruistrent 
tute gozam e aran e reseph e les fiz eden ki mestrent en 
thelassar u est li reis de emath e de arfart e li reis 
de la cited de sepharvaim ana e ava " cume li reis ezechias 
out receud cez lettres si s out oiés erranment en alad al temple 
si uverid le brief devant nostre seignur e urad devant lui 
si dist ' sire sire deu sur israel ki siez sur cherubin tu 
es deu sur tuz reis de terre e tu feis ciel e terre sire vei 
e oi les paroles sennacherib que il ad ci enveiéd pur vus 
mesdire e rampodner veirs est sire li reis de assirie unt 
cunquis tutes terres e lur deus firent ruer al fu kar ne furent 
pas deus mais uverez par main de humme de fust e 
de pierre pur co les destruistrent mais sire si cume tu es 
veirs deu guaris nus de lur mains que tute terre sache que 
suls es sires e deu " 
ysaie le fiz amos fist al rei ezechie cest mandement 
' co dit e te manded cil ki est sires e deu en israel co 
que requis me as endreit de sennacherib jo l ai oid li 
reis des assiriens ad despit e echarni e le chief crodled 
cume par manace sur cez de jerusalem mais ki est 
cil ki il ad rampodnéd e vers qui il ad mal parléd 
e qui est cil vers qui il ad criéd e les oilz par orguil levez 
encuntre le deu de israel par ses hummes ad mesparléd de 
deu si dist od grant multitudine de curres sui venuz a jerusalem 
e ai abatud les princes de la terre e les puissanz e le 
noble temple de la cited e le pople del pais ai destruit e 
a nient mis mais deu li respunt a cez paroles dun nen as 
oid co que fait ai an ariere grant tens ad puisque jo l 
denunciai de mun pople co que fait en ai pur sun mesfait 
numeement que li prince de la terre ki entre sei se cumbateient 
e les citez serreient agraventez e esrasciez de quel ure 
que jo pur lur pecchie de lur aie retarraie ma main il est 
si de els cume del fain del champ e cume des herbes ki sur 
maisuns creissent ki flaistrissent devant co que viengent 
a maurtet les sieges que tu as fait e tun aler e tun venir 
e ta crueltet e ta forsenerie bien le soi e annunciai devant 
par mes prophetes tis orguilz est venudz devant mei pur 
co te vuil des ore mater e mettrai anel en tes orilles si te 
enfrenerai e ariere te merrai la dun tu venis e a tei 
ezechie di pur veir que si avendrad e par cez enseignes 
receif e retien a tun vivre e as tuens cest an co que 
remés est que li sirien nen unt destruit ne guastéd e el 
secund an des fruiz des arbres averez sustenance a bele 
plente puis el tierz an semez e seiez e vignes plantez e 
les fruiz a vostre plaisir despendez e quanque en juda remandrad 
que destruit ne seit tut fructefierad e a bien turnerad 
e plented de tut bien i averad e deu nostre sire cez de 
jerusalem e cez de munt syon multipleierad de altre part 
co dit nostre sires del rei des assiriens il ne metrad le pie 
en ceste cited ne dart n i trarrad ne de siege ne l avirunerad 
par la veie que il vint il s en returnerad e en ceste cited ja 
nen entrerad kar jo ceste cited guarantirai pur mei meime 
e pur david mun serf " 
li angeles nostre seignur vint a une nuit en l ost as 
assiriens si en ocist de cez de l ost cent e quatre vinz 
milie e cinc milie si que plaie n i parut le matin cum li 
reis levad par tut vit les morz gesir si s en returnad a 
sun pais e surjurnad a ninive e cume il fud venuz aurer 
neserath sun deu en sun temple dous de ses fiz adramelech 
e sarasar le ocistrent si s enfuirent en la terre de armenie e 
asaradon ses fiz regnad pur lui 
a cel cuntemple amaladid li reis ezechie jesque a la 
mort e li prophetes ysaie vint a lui si li dist de part nostre 
seignur ' fai ta devise e tun plaisir de co que est en 
ta maisun kar tu murras e nient ne viveras " lores s en turnad 
li reis vers la parei si urad a nostre seignur si dist ' sire 
sire jo te pri remembre cume jo te ai servi en verite e de 
parfit quer e cume ai fait co que te plout " e plurad li reis 
de grant maniere devant nostre seignur e li prophetes ysaie 
s en veneit del paleis mais encore ne se fud il pas eissuz 
hors de la curt quant nostre sires li fist sa revelatiun si li 
dist que se returnast e deist al rei que oi out ses 
ureisuns e veud ses lermes e que il le guarreit e que al tierz jur 
vendreit al temple nostre seignur tut haitez e que il de 
quinze anz acreistereit sa vie s il delivereit des assiriens e 
la cited de jerusalem guarantireit e guardereit pur amur 
david ki ert sis serfs ysaias le fist tut issi puis cumandad 
que l um figes li portast si en fist un emplastre e fist la 
mettre sur un clou que li reis out u il se duleit si en 
guarid li reis ezechias out demandéd al prophete ysaie al 
cumencement enseignes e demustrance que si avendreit cume il 
li diseit e li prophetes li respundi ' jo te frai demustrance " 
e il i out uns oriloges par unt l um veeit cume l ure del jur 
veneit e quant ele passeit ' vols tu " fist li prophetes ' que 
jo face l umbre del soleil en cest oriloge dis degrez chalt pas 
munter u si cume el est descendue en l oriloge par dis 
degrez returner " respundi li reis ' l umbre puet 
legierement avant aler mais fai la si te plaist ariere returner " 
e ysaias requist nostre seignur e si cume cils requist l umbre 
del soleil fist ariere turner e le jur tant cume li returs 
durad demurer en cel tens enveiad merodach baladan le fiz 
baladan li reis de babilonie al rei ezechie breifs e riches 
presenz kar il aveid oid dire que il out estéd malades e que 
il ert guariz e li reis ezechias se esleeschad mult de lur 
venue si lur mustrad sa grant richeise ses espeches sun or 
sun argent ses riches urnemenz e sa vaissele e tut sun tresor 
si que rien ne fud nule en tute sa poested que tut ne lur mustrad 
li prophetes ysaies vint al rei ezechie si li dist ' que 
dient cestes genz ki sunt ci venuz e dunt sunt il venudz " 
li reis respundi ' de luinteine terre i sunt venuz de babilonie 
respundi li prophetes ' e que unt veud en vostre 
maisun " li reis respundi ' rien nule n i ad k il n aient veue 
e tut mun tresor lur ai mustré " respundi li prophetes ' ore 
orras la parole nostre seignur uns jurs vendrad que l um 
prendrad quanque ad en ta maisun e quanque tes ancestres 
unt cunquis e mis en tresor jesque a cest jur e tut iert 
en babilonie portéd sique riens n en remandrad kar si l 
dit nostre sires e tes fiz que tu engendreras l um les prendrad 
e serrunt serjant el palais lu rei de babilonie " respundi 
li reis ezechie ' bone est la parole que nostre sires 
dit mais pais seit e leelted tut mun vivant " riches huem 
e mananz e poestifs ert li reis ezechies e mult assemblad or e 
argent e pierres preciuses e riche vaissele e especes e armes 
e sis citez edefiad e fermad puis murut e ses fiz manasses 
regnad pur lui 
duze anz out manasses quant il cumenchad a regner e cinquante 
cinc anz regnad en jerusalem sa mere out num 
afsiba e il malement uverad vers nostre seignur kar il fist 
planter vergiers es munz u sis peres ezechias les out 
abatuz e colpez e fist faire altels a baal e a deable e ydles 
e les signes del ciel les esteiles aurad e mult mesprist 
vers nostre seignur e altels fist lever el temple nostre seignur 
encuntre lei el enurance des esteiles e fist sun fiz cunduire 
par fu e flambe el enurance de deable sulunc le usage 
paenur e creid en sorceries e en enchantemenz e ces eslevad 
ki se entremeteient de fols devinemenz e un ydle fist lever 
e aseer el temple nostre seignur e fist sun pople mesprendre 
envers deu e nualz faire que fait nen out la gent paene qui 
nostre sires out destruite pur cez de israel 
nostre sires parlad a ses prophetes si lur dist ' pur co 
que manasses ad si malement uveréd e nualz que ne firent li 
amorrien ki devant lui tindrent la terre e furent paien e ad 
fait pecchier cez de juda par ses ordeez tel venjance frai sur 
juda e sur jerusalem que a cez ki l orrunt tut les orilles 
lur en cornerunt e si l frai de jerusalem cume fait l ai de samarie 
e del lignage achab si la destruirai e abaterai e 
aplanierai sicume l um sult planier tables de graife e jo 
guerpirai les remasilles de mun heritage si s liverai a lur enemis 
que il seient pris e destruiz pur co que malement unt 
uveréd devers mei e attariéd me unt des l ure que lur ancestres 
eissirent hors de egypte jesque a cest jur " estre tuz 
cez mals fist li reis manasses ocire les prudummes d ici que 
tute jerusalem out replenie de sa malice e estre co que il fist 
pecchier cez de juda pur co vint li oz des assiriens sur 
els e pristrent le rei manassen e en friges e en liens le 
menerent en babilonie la requist la merci nostre seignur e 
fist sa penitence e deu la rechut si l remenad en jerusalem 
lores s aparchut manasses que nostre sires est veirement deu 
e poestifs kar la u il fud en babilonie mis en un vaissel 
de araim ki ert pertusiéd e l um mist desuz le fu e il 
requist l aie ses ydles que il out cultivez e rien ne li pourent 
faire l aie nostre seignur requist e il le oid si l deliverad e 
en jerusalem le remenad e il puis nostre seignur de quer 
amad e sun mesfait e le mesfait sun pople amendad puis murud 
e fud enseveliz en un hort de sun palais e en le hort 
ozam e amon sis fiz regnad pur lui vint e dous anz 
out amon quant il cumenchad a regner e dous anz 
regnad en jerusalem sa mere out num messallemeth e 
fud fille arus de jechaba cist amon uverad malement vers 
nostre seignur e sewid les males traces sun pere e hantad 
les ordeez que sis peres out hantez e guerpid deu nostre seignur 
e ses hummes meimes li firent aguait si l ocistrent 
en sun palais mais li poples de la terre de cez meimes fist 
altretel e de tuz cez ki ourent encuntre lu rei reveléd 
si l ensevelirent en l ort ozam e sis fiz josias regnad pur lui 
uit anz out josias quant il cumenchad a regner e trente 
un an regnad en jerusalem sa mere out num ydida fille fud 
phadia ki fud de bethsechat cist josias fist co 
que deu plout e tint les bones veies sun pere david sique 
il ne guenchi ne a destre ne a senestre 
al dis e uitme an le rei josie enveiad li reis saphan 
le fiz aslia le fiz messukam ki ert uns maistres notaries 
del temple a helchie ki ert lores evesches e mandad li 
que il feist prendre le aveir ki offert fud el temple e que li 
tresorier ourent en baillie e que l um en dunast as menestrels 
pur readrecier le temple od ses apurtenances as charpentiers 
e as mascuns e mairien achatassent e pierre feissent de la 
quarriere venir e ne fust pas liverez li argenz par cunte as 
chamberlains mais receussent e despendissent sur lur leeltet 
li evesches helchias reparlad a saphan e dist li que truvéd 
out un livre el temple de la lei nostre seignur e cel livre 
li carcad e il en list e vint devant lu rei od tut 
e dist que fait fud sis cumandemenz e del livre parlad 
que li evesches out truvéd e lut endevant lu rei tant tost 
cume li reis out oid les dures paroles ki furent en cel 
livre de la lei ses guarnemenz de dol e de marement dessirad 
e cumandad a l evesche e a haiam le fiz saphan e a chobor 
le fiz de micha e a sapha e a asie que il en alassent 
e enqueissent le plaisir nostre seignur endreit des paroles que 
il out oid del livre que il ourent truvéd kar il entendeit 
que nostre sires fust forment curuciez pur co que ses ancestres 
ne ourent fait le plaisir deu sicume par cel livre 
l out cumandéd cez messages s en turnerent chalt pas e vindrent 
a une sainte dame oldan out num e prophetizout e 
fud femme sellum le fiz tecuei le fiz aras ki out la 
guarde des vestemenz del temple e mest la dame en 
jerusalem el purceint des secundz murs de li enquistrent 
le plaisir nostre seignur e la dame lur fist cest respuns ' co 
dirrez a celi ki cha vus enveiad co dit nostre sires tutes 
les paroles que tu as oiés el livre de la lei jo s furnirai sur 
ceste terre e sur les paisanz pur co que il me guerpirent 
e sacrefierent a deable e me curucierent e attarierent 
par males overes e le desdein que jo en ai est grant e art 
e ja n iert esteint mais al rei ki cha vus enveiad dirrez que 
co li manded nostre seignur pur co que tu ois les paroles 
del livre e crieme en eus e enhumiliéd te as devant 
lui e tes riches guarnemenz as deramez e devant lui as pluréd 
jo co dit nostre sire te receverai od tes ancestres e serras 
mis en sepulture en pais si que tes uilz ne veient les mals 
que avendrunt en cest liu " 
cil message annuncierent tutes ces paroles al rei e li 
reis assemblad tuz les antifs hummes de juda e de jerusalem 
si en alerent al temple li reis e li prophete e li pruveire e 
tuit li poples li granz e li petiz e l um list devant tuz les 
paroles del livre ki fud truvéd el temple nostre seignur 
e li reis meimes estut sur un degret e fist ferme aliance a 
deu que tuit sa volentet siwereient e ses cumandemenz guardereient 
sulunc co que il truverent en cel livre escrit e tuit li poples 
bonement i assentid lores cumandad li reis a 
l evesche e as pruveires e a cez ki guarderent le tresor que il 
erranment ruassent fors del temple tute la vaissele que l um 
out fait el enurance le deable baal e del vergier u l um soleit 
a deable sacrefier e co que l um out fait el onurance des 
esteiles del ciel e tut fist ardre defors jerusalem el val de 
cedron e en betel la puldre porter e fist tuz les enchanturs e 
les devinurs par deable remuer ki les reis de juda 
ourent assis es munz par les citez de juda e entur jerusalem 
pur sacrefier e ki encens ofrirent a baal e al soleil e a la lune 
e as duze signes e as esteiles del ciel e fist 
porter fors les arbres ki furent plantédz el temple nostre 
seignur jesque al val de cedron e ardre en puldre e esparpeillier 
sur la sepulture des morz e il refist depecier les 
loges a l orde gent el temple e fist assembler tuz les 
pruveires des citez de juda e tut abatid les arbres ki esteient 
es munz u l um sacrefiout a deables e si l fist des gabaa 
jesque bersabee e les altels des portes fist tut esgruner ki 
esteient en l entree del usserie josie ki uns princes ert de la cited 
ki esteit sur senestre de une maistre porte de la cited 
li pruveire ki sacrefiouent es munz ne se apruchouent pas a 
l altel nostre seignur en jerusalem mais en sei se teneient 
entre lur amis e lur vignez e li reis fist besorder thophet 
cel liu ki tant ert delitables de bels arbres e de beles funtaines 
e est el val al fiz ennon u il soleient a deable sacrefier 
pur la beltet del liu e si l aturnad li reis pur co que il volt 
que d iloc en avant nuls sun fiz ne sa fille la a deable ne 
offrist ne nen arsist e les chevals ostad que li rei de juda 
ourent faiz en l enurance al soleil en l entree del temple delet 
le sied nathan melech ki ert en farurim e le curre ki fait fud 
en la reverence al soleil fist ardeir e les altels ki esteient amunt 
la chambre acaz que ourent fait li rei de juda e les altels que 
manasses out fait as dous aitres del temple tut fist agraventer 
e esmier e la puldre jeter en la riviere de cedron e 
les aumbremenz de arbres ki furent el munt cuntre jerusalem 
a destre del munt as ydles que salomon out fait e le ydle 
astaroth e l ydle as sydoniens e chamos e moloth e les ydles 
as fiz amon tut fist li reis vilement depecier e fist detrenchier 
les aumbremenz ki i erent e jeter i fist ossement de morz e 
le altel ki fud en bethel e le ydolatie que jeroboam out faite 
le fiz nabath ki fist pechier cez de israel arst e destruist e 
le vergier detrenchad la vit les sepulchres ki furent sur le 
munt e fist prendre le ossement des fals prophetes e tut ardre 
sur le altel ki la ert en despit e en viltet sulunc co que li 
prophetes nostre seignur le out dit devant lores vit li reis 
le title de une sepulture e qui i jeust erranment enquist e 
l um li dist que li bons huem i giseit ki de juda ert venudz 
de part deu e out devant par parole demustréd quanque li 
reis al jur i out uveréd a tant cumandad li reis que li ossemenz 
de lui ne fust pas remuez nu fu il ne le ossement al 
prophete fals ki vint de samarie kar cil meime el sepulchre 
de prudumme fud enseveliz tuz les temples des munz 
ki esteient es citez de samarie que li reis de israel ourent fait 
pur nostre seignur curucier abatid josias sulunc co que 
il out uveréd en betel e ocist tuz les pruveires ki 
as ydles servirent sur les altels e arst neis le ossement puis 
returnad a jerusalem e astablid a celebrer la pasche sicume 
fud cumandéd en la lei e li reis e sis poples tindrent la 
feste e sique unches devant ne fud si richement tenue ne al 
tens as juges ki le pople guvernerent devant co que il oussant 
rei ne al tens des reis de israel ne de juda sicume el dis 
e uitme an lu rei josie ki lores en jerusalem regnad 
e ceste feste il la tindrent en jerusalem tute la malvaise gent 
e les ydles e les ordeez ostad de la terre li reis josias e fermement 
establid a guarder les cumandemenz del livre que helchias 
out truvéd el temple nostre seignur tels reis ne fud 
nuls devant lui ki si se turnast vers deu de tut sun quer e 
de tut sun curage e de tute sa force sulunc la lei moysi ne 
nuls reis ne vint apres lui ki l resemblast mais nepurquant 
nostre sires ne fud pas apaiez de sa grant ire dum il se fud 
curuciez encuntre juda endreit co que manasses l out 
attariéd e curuciéd par sun mesfait si que nostre sire dist 
' jo remuerai neis judam desur mei sicume fait l ai de israel 
e dejeterai la cite que jo ai eslué jerusalem e le temple dum 
jo dis que mis nums serreit reclamez " 
en cel cuntemple pharao nechao li reis de egypte se 
esmut pur venir sur le rei des assyriens al flum de eufraten 
e li reis josias en alad encuntre lui mais li reis de 
egypte li enveiad ses messages e mandad que il ne veneit 
pas sur lui ne sur la terre mais encuntre un altre regne e co 
par le cumandement nostre seignur e requist le bonement 
pur co que il ne venist sur lui mais josias ne l volt oir 
enz s aprestad e vint encuntre lui a bataille en champ la 
le navererent li archier e murut de la plaie e l um cumduist 
le cors en jerusalem e la fud enseveliz e li barnages 
de la terre firent lur rei de joaz sun fiz vint e treis anz 
out joaz quant il cumenchad a regner e treis meis regnad 
en jerusalem sa mere out num amital fille fud jeremie ki 
ert de lobna cist uverad malement vers nostre seignur sulunc 
co que ourent uverét ses ancestres e pharao nechao 
le prist e en liens le mist en antioche ki est en terre emath 
e ne volt que mais regnast en jerusalem si fist la terre tributarie 
de cent talenz de argent e de un talent de or e fist 
rei heliachim le frere joaz e sun num muad kar joachim 
l apelad e od lui joaz en egypte menad joachim ki remest 
reis en jerusalem fist se asise e destreinst le pople chascun 
endreit sei de rendre le treud ki li reis de egypte out mis sur 
la terre vint e cinc anz out joachim quant il cumenchad a 
regner e vint anz regnad en jerusalem sa mere out 
num zebida fille fud phadia de ruma cist uverad 
malement vers nostre seignur sulunc co que fait le urent ses 
ancestres devant lui 
a cel tens vint nabugodonosor li reis de babilonie en 
terre de juda si la cunquist si que li reis joachim li en 
rendid treud e servise par treis anz puis encuntre le rei nabugodonosor 
revelad mais nostre sires enveiad en juda cez 
de caldee e cez de syrie e cez de moab e des fiz amon 
pur la terre destruire sulunc co que dit l out devant par ses 
prophetes e il volt remuer le pople desur lui pur le 
pecchiet le rei manassen e pur lu sanc des prudummes que 
ocist a tort de co levad que deu ne volt aveir de sun 
pople merci 
li reis joachim murrut e sis fiz joachin regnad pur 
lui mais li reis de egypte se tint puis tut coi en sa terre 
kar li reis de babilonie out cunquis desur lui tute la terre 
des la riviere de egypte jesque al flum de eufraten 
dis e uit anz out joachin quant il cumenchad a regner e treis 
meis regnad en jerusalem sa mere out num nesta e fud fille 
helnatham de jerusalem cist uverad malement devers nostre 
seignur sicume fait le urent ses ancestres devant lui a cel 
tens vint li reis nabugodonosor de babilonie e asist la cited 
de jerusalem e li reis joachin eissid de la cited e vint 
devant le rei de babilonie il e sa mere e les princes de la 
terre e ses serjanz si se rendirent e li reis nabugodonosor les 
rechut le uitme an de sun regne e prist le tresor 
del temple e del paleis real e la riche vaissele que out fait li 
reis salomun el temple e tuz menad en chaitivier le rei meime 
e les princes e les vaillanz cumbaturs dis milie e les 
bons menestrels sique nuls n en remest fors li poverins de 
la terre la reine e la mere le rei e les bons menestrels de 
la terre mil e de vaillantes genz set milie e les bons 
cumbaturs tut menad en babilonie en chaitivier si en fist 
rei de l uncle lu rei mathanie si l fist apeler sedechie vint 
e un an out sedechie quant il cumenchad a regner e unze anz 
regnad en jerusalem sa mere out num amithal e fud 
fille jeremie de lobna cist uverad malement envers nostre 
seignur sulunc co que fait le out joachin e nostre sires se 
curuchad vers jerusalem e judam sique desur lui les enjetad 
kar sedechias encuntre sun seignur lu rei de babilonie revelad 
al nuefme an lu rei sedechie el disme meis el disme jur del meis 
vint nabugodonosor li reis de babilonie a tute se ost 
a jerusalem si l asejad e ses engins i levad mais cil 
dedenz tindrent la cited jesque a l unzime an lu rei sedechie 
le nofme jur del meis lores i fud la famine tant grande 
que tenir ne porent la cited si s enfuirent nuitantre cez ki 
dedenz erent e cil de chaldee i furent a siege e li 
reis sedechias s enfuid par la champaine del desert e 
li oz de chaldee le sout si l pursewid e prist e retint es 
plaines de jericho e tuz ses hummes s enfuirent si l guerpirent 
en champ e cil menerent lu rei sedechie devant le rei de 
babilonie a antioche e li reis de babilonie fist devant lui 
meime ses fiz ocire e ses oilz crever e de chaenes le fist lier 
e en babilonie mener el quint meis e el setme jur del meis 
co fud li dis e nofme ans del regne lu rei de babilonie que 
nabuzardan li cunestables de la chevalerie de babilonie vint 
a jerusalem e tuchad le fu e arst lu temple nostre seignur 
e le palais lu rei e tute la cited e fist les murs de tutes 
parz agraventer e les remasilles del pople ki furent la remés 
e ki fuid s en furent al rei de babilonie e les altres qu il 
truvad tuz menad en chaitivier en babilonie mais del 
poverin de la terre i laissad partie que il s entremeissent de 
la guaignerie lores prist les riches columpnes de araim 
ki al temple furent od tutes les bases e lu vaissel que 
l um apelout mer de araim si l depecierent e le araim en 
babilonie porterent e la merveilluse vaissele ki fud el temple 
de argent e de araim e tant i out que l um ne sout 
lu peis e nabuzardan prist les pruveires e les tresoriers del 
temple e un des cunestables e des privez lu rei e altres une 
masse si s enveiad en antioche al rei e la les fist ocire li 
reis e jetad cez de juda hors de lur pais si fist godolie 
le fiz aica le fiz sapha maistre sur tant de frapin 
cume en la terre remest cume li paisant surent que li reis 
nabugodonosor out fait godolie maistre de la terre ismael 
le fiz natanie e johannan li fiz caree e saraia le 
fiz thenamech e jechonias li fiz machati e lur cumpaignuns 
vindrent a lui en masphath e godolias lur fist serement que 
mal ne lur freit si lur dist ' mar averez pour de servir a cez de 
caldee en ceste terre remanez e le rei de babilonie servez 
e bien vus esterrad " 
el setme meis apres vint hismael li fiz nathanie li 
fiz elisama ki ert del lignage real e od lui vindrent dis 
cumpaignuns e ocistrent godolie e les judeus e cez de caldee 
ki en masphat surjurnerent od lui pur co li cunestables 
des chevaliers e li petiz e li granz fuirent tuit en 
egypte kar grant pour en ourent del rei de babilonie e de ses genz 
al trente setme an puisque li reis de juda joachin 
fud menez en babilonie el duzime meis el vint e setme jur 
del meis le fist evilmeredac li reis de babilonie l an que 
il cumenchad a regner lever de chartre e parlad a lui bonement 
e fist sun sied metre avant del sied a tuz les altres reis 
ki erent en babilonie e fist le revestir de altres guarnemenz 
e se dignout al deis lu rei tute sa vie e livreisun li 
asist si l out a tut sun vivant 
ci fenist li livres des reis 
