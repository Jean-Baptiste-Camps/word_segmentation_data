mout par fu gente creature 
de cors de vis et de faiture 
n ert trop petite ne trop grans 
a merveilles fu avenans 
si chevel resambloient d or 
tant estoient luissant et sor 
trecié furent d un fil d argent 
ouvré de soie espessement 
li treceors ert asses lons 
el chief dessus avoit boutons 
qui merveilles erent bien fait 
pierres i avoit jusqu a set 
mout precieuses des meillors 
mout par ert chiers li trecheours 
sourcis ot graisles et bel front 
la greve ot droite contremont 
les ieus ot vairs clers et rians 
et amourous et sorprenans 
le nes bien fait et le menton 
avoit de si bele facon 
qu en n i savoit que amender 
nus ne le pooit esgarder 
qui trop ne le vosist veoir 
por sa biaute por son savoir 
le cors avoit bien fait et droit 
mainte biaute en li avoit 
sous ciel n est hons s il l esgardast 
s ele vosist qu il ne l amast 
mout par estoit gente gaiete 
vestue estoit d un drap d agaite 
ouvré a bestes et a flors 
plus i avoit de yy colors 
en li n avoit rien qu amender 
fors tantque ne savoit amer 
une grant piece fu isi 
c onques ne volt avoir ami 
si l en proierent roi et conte 
mais ele avoit d amors tel honte 
que ne l prisoit une chastaigne 
n amoit amor ne sa conpaigne 
mais tost le fist a soi entendre 
et de son feu le cuer esprendre 
eschaufer l a fait et refroidir 
ne se pot mie repentir 
quant ele vost a son talent 
amors le mist en tel torment 
qu ocis en furent maint vassal 
et por gaiete fait maint mal 
apres este el tans d iver 
une feste de jupiter 
celebroient les gens de rome 
toutes les dames et li homme 
et comanderent as enfans 
qui avoient passé yy ans 
que il autretel feissent 
il la gardoient gentilment 
jupiter ert lor graindre dieus 
lors estoit lor creance teus 
qu il cuidoient qu il les sauvast 
et maintenist et gouvernast 
si se demente athis forment 
gaiete rest en grant torment 
ens en son lit se rest couchie 
amors l a pris de sa maisnie 
amors la fait souvent estendre 
ne n est mie sa dolour mendre 
de l athis encois plus est grans 
souvent souspire et vait plaignant 
les bras degiete par le lit 
n i avoit gaires de delit 
d athis li est mout souvenu 
qu ele avoit el temple veu 
de sa biaute de son gent cors 
de ses cheveus traitis et sors 
sor les autres estoit si biaus 
et de coulour fres et nouviaus 
de tout li prist a remembrer 
et tout comence a porpensser 
son vis sa bouche et son regart 
' ha dieus " fait ele ' con m est tart 
que ja mais le puisse veoir 
et faire rien a son voloir 
voloir voire qu ai je dit lasse 
ceste joie tost me trespasse 
ja mais ne cuit en liu venir 
ou il puisse avoir le loisir 
ou il me voie ne je lui 
ce m est avis que je li fui 
por coi failli si tost la feste 
mout devroie hair la geste 
de ceuls qui firent le servise 
la ou je fui ainssi esprise 
quant ne la firent plus durer 
que g i poisse plus ester 
ne me feist mie si mal 
se je veisse le vassal 
si m est avis qu en yy jours 
me fust li termines trop cours 
vivrai je ja tantque ge l voie 
ahi lasse se je l tenoie 
si volentiers si doucement 
li gehiroie mon talent 
ja ne cuit mais veoir cele eure 
si m est avis que trop demeure 
demeure lasse trop sui fole 
quant je ai dit itel parole 
que ai je dit fole enragie 
amors m a toute desvoie 
je ne doi mie estre si fiere 
que je li priasse premiere 
por coi je feroie folie 
cil est dolans qui avant prie 
et il coment dites le moi 
ja fait l orgueil monter sor soi 
cil qui on prie est orgueillous 
s il voit l autre plus angoissous 
proiere met homme en orgueil 
je n en puis mais qui tant m en doeil 
que ferai je se je ne l pri 
se athis n a de moi merci 
de laide mort m estuet morir 
proier voil je mieus que languir 
proier lasse non ferai voir 
aincois morrai si con j espoir 
mieus voil tous jors soffrir la paine 
qu envers lui soie de cuer vaine 
mieus voil soffrir tous jors tel rage 
que je feisse cel folage 
femme qui prie n a pas loi 
hons doit tous jors proier por soi 
et que femme ait de lui merci 
lors puet amors durer ainssi 
ahi athis bele jouvente 
gent cors cler vis face rouvente 
douce chose por esgarder 
cortois et sages por amer 
vostre biaute vostre cors gent 
a mis mon cuer en grant torment 
qui por vous soeffre grant angoisse 
tous les membres de mon cors froisse 
tant me tendront cestes dolors 
que j aie amis vostre secours " 
en grant paine estoient andui 
il por li et ele pour lui 
encor n avoient a cel tens 
la gent de romme tel deffens 
ne tel pooir a icel jour 
com ele ot puis n autel valour 
mainte gent lor faisoient guerre 
que il tenoient la lor terre 
por ce qu il l avoient conquise 
et l autre terre a force prise 
sor euls n avoient mais seignor 
ne maisque sol l empereour 
qu il orent fait par grant puissance 
puis conquist ele toute france 
et tout le monde mist sous foi 
puis l oublierent conte et roi 
a icel tans que je vous di 
que la cite estoit ainssi 
fu envoiés en cest pais 
uns riches hons poesteis 
frolles ot non si vint d egipte 
toute la terre ot sous soi quite 
riches hom fu de grant pooir 
asses ot hommes et avoir 
arrivés fu a grant effors 
dessous romme pourprist les pors 
la terre fu a son ancestre 
et dit que soue devoit estre 
ains en morroient yy hommes 
que il ne fust sires de romme 
il vont preant sor le rivage 
en la terre font grant dommage 
les rommains prennent et ocient 
et en prison mainent et lient 
par la cite li cris en lieve 
que cele gent forment les grieve 
romulus fu lor emperere 
li premiers si ocist son frere 
por ce qu il tressailli les murs 
de romme plus en fu seurs 
devant en avoit grant doutance 
car il estoit sires de france 
romulus mande les rommains 
ceuls d entor lui et les lontains 
qu a lui viegnent isnelement 
en pou d ore i ot mout de gent 
cil de romme s en sont issu 
quant li rommain furent venu 
entre athis et procelias 
de romme issirent tout le pas 
mout orent bele compaignie 
et de bataille bien garnie 
armé furent d une armeure 
lor compaignie fu mout dure 
en lor compaigne sont yy mile 
noblement issent de la vile 
bele gent ot li rois de romme 
en sa compaigne ot maint prodomme 
qui essirent des troiens 
encontre les egypciens 
armés viennent pour euls deffendre 
mout en cuident ocirre et prendre 
li rois de romme preus et sages 
mout estoit preus de tous lignages 
ses peres fu fils eneas 
qui onques d armes ne fu las 
des essilliés qui sont de troie 
qui mainte fois ot ire et joie 
puis prist lavine et ot larente 
par coi morut mainte jouvente 
romulus fu sages de guerre 
estrange gent vint en sa terre 
qui sont venu por lui destruire 
mout sot bien gent mener et duire 
ses batailles a devisees 
yy eschieles bien ordenees 
la premiere baille evas 
et l autre apres procelias 
que c estoient li plus haut homme 
et li meillor de toute romme 
et la tierce bailla athis 
qui n estoit pas nés du pais 
mais neporquant forment l ama 
et au besoing mout s i fia 
a ses barons les autres livre 
a ceuls qui sont preus et delivre 
et chevauchent seurement 
li rommain orent bone gent 
et richement appareillie 
et de bien faire encoragie 
et agrever lor anemis 
qui en lor terre se sont mis 
qui lor porroit tolir lor nes 
et puis lor tentes et lor tres 
bien lor cherroient ambes as 
ne seroit pas li tornois a gas 
la gent fole furent venue 
qui par la terre est espandue 
mout i avoient gaaignié 
tuit s en revenoient charchié 
d avoir de proie et de prisons 
quant il voient lor confanons 
que cil de romme erent venu 
et chevauchoient a vertu 
lors s atornent hastivement 
encontre vont ireement 
et ont lor batailles rengies 
et ordenees lor mesnies 
d pars bien s entrefierent 
et hardiement se requierent 
la veissiés tant escu fraindre 
et tant hauberc rompre et desjoindre 
tant chevalier navré a mort 
la ot un chaple dur et fort 
bien les requistrent li rommain 
et cil les fierent tout de plain 
li rois de romme fu mout prous 
en la bataille ot yy nevous 
qui par le champ poignent souvent 
et d iceuls fort se combatent 
forment estoient preu et sage 
mout lor faisoient grant dommage 
mout les doutent egipcien 
que cil les requeroient bien 
li rois de romme et si neveu 
furent cel jour el champ mout preu 
entre athis et procelias 
les vont souvent ferir el tas 
bon chevalier furent le jour 
ensamble furent par l estour 
mal sont venu qui entr euls viennent 
ensamble tout le jor se tiennent 
maint en font trebuchier le jor 
li dui conpaignon par l estor 
lor doi escu sont detrenchié 
lor branc sanglant et tuit oschié 
procelias et acrises 
bien s entrefierent d un esles 
les lances brisent as escus 
mais nus d euls yy n en est cheus 
lors s entreviennent au torner 
merveilleus colps se vont donner 
procelias li a tolu 
un des bras cil chiet sor l escu 
procelias prent le destrier 
en toute l ost n avoit plus chier 
et athis muet si point a frolle 
sor l escu le fiert par tel molle 
que l auberc li a rompu 
et jus del destrier abatu 
el cors li met son confanon 
envers l abati sor l arcon 
si que trestous desatiriés 
est sor l arcon devant plaissiés 
et cil fiert lui ireement 
que son escu devant li fent 
parmi l escu passa le fer 
yy des mailles del haubert 
toutes ensamble li passa 
mais la lance frolle brisa 
por ce ne le toucha el cors 
que li fers est tornés defors 
outre s en passent li vassal 
athis n en ot mie de mal 
mais frolles fu el cors navrés 
tout ot sanglent un des costes 
athis guencist vers lui arriere 
toute sa lance avoit entiere 
si a feru frolle le roi 
qu il l abati el sablonnoi 
le cheval prent ou li rois sist 
ireement vers lui guenchist 
tint le branc nu grant cop li donne 
si fiert le roi que tout l estonne 
frolles fu vains du sanc qu il lesse 
et del vassal qui trop l enpresse 
ne se pooit mais soustenir 
tout avoit mis au couvenir 
quant le rescouent cil d egipte 
lor seignor en menerent quite 
mais au rescourre lor seignor 
i veissiés si grant estor 
hiaumes trenchier escus quasser 
et tant fier cop de branc donner 
en la meslee avoit athis 
un chevalier d egipte pris 
riches hons ert et nies frollon 
mout ot en lui riche baron 
athis a romme le tramist 
et les chevaliers qu il conquist 
qui n erent povre ne mendis 
yy chevaliers a athis pris 
qui li conduient son prison 
et le cheval noir arragon 
ens el pales en haut es estres 
sont apoiees as fenestres 
et cardiones et gaiete 
qui de biaute estoit eslite 
et les rommains qui tornoient 
com il feroient et joustoient 
esgarderent jouste une rue 
qui bien estoit de gent vestue 
de tieus qui tornoir voloient 
et retornoient et aloient 
virent venir yy chevaliers 
armés sor les corans destriers 
leur escu furent decoupé 
et lor hiaume tout embarré 
li uns amenoit un prison 
l autres un destrier arragon 
gaiete en apele premiere 
qui de biaute n estoit pas fiere 
' seignor dont vient cis gens destriers 
et qui est or li chevaliers 
le roi d egipte tout conquist 
et par son cors navra et prist 
tout l avoit ja en sa baillie 
quant li sourt une compaignie 
qui bien rescoustrent lor seignor 
et remonterent par vigour 
en la meslee prist cestui 
et cest chevalier que conduit 
c est li chevaus frollon le roi 
qu athis en envoie par moi 
en la prison le roi de romme 
renvoie par moi cest haut homme 
nies frolle est et mout gentis hom 
mout en avra grant guerredon " 
outre s en vont celes remainent 
qui por amor forment se painent 
gaiete a mout le cuer joiant 
envers athis a bon talent 
un souspir giete et dit apres 
ce que penssa ' cardiones 
bien doit estre sires d amor 
cil qui a le pris de l estour 
et cele devroit bien les dieus 
aourer qu i seroit itieus 
que il le daigneroit amer 
et il voudroit son cuer torner 
ja que tel homme avroit perdu 
ne devroit mais parler de dru " 
cis mos cardiones greva 
ireement le regarda 
mout l en pesa s en ot grant ire 
pour ce que il fu ja ses sire 
cuida que pour li l eust dit 
gaiete s aparcut petit 
a chief de piece s aparcut 
mout li pesa quant le connut 
de vergoigne fu un poi blanche 
son vis aombre de sa manche 
atant es vous un escuier 
qui amenoit un chier destrier 
courant et de bele facon 
sanglant en furent li arcon 
cardiones celui apele 
' amis " dist ele ' quel nouvele 
que font en l ost dame mout bien 
li nostre ne s esmaient rien 
mout i gaaignent li rommain 
ja lor ont il tolu le plain 
a la marine vers lor nes 
tornoient ja entre lor tres 
li rois d egipte mout i pert 
des mors sont ja li champ couvert 
amis cui est cil destriers gras 
dame " fet il ' procelias 
procelias l a gaaignié 
qui un conte en abatie 
mors est li sires del destrier 
li rois d egipte l ot mout chier " 
cardiones de joie rit 
gaiete apele si li dit 
' pucele cist n est mie athis 
or retorne sor nous li ris 
par cele foi que je doi vous 
cist n est mie mains coragous 
par proesce n i doit riens perdre 
bien set au fol son grenon terdre 
bien set querre sa volente 
semer son champ de l autrui ble 
li sages hons de l autrui oevre 
bien doit perdre qui plus recoevre " 
ceste raisons a itant fine 
et regardoit vers la marine 
entre les tentes par les plains 
virent tornoier les rommains 
li rois de romme ert abatus 
et ses chevaus sous lui cheus 
sor lui s estoient arresté 
si anemi tuit apresté 
qui le voloient ilec prendre 
ne se pooit vers euls deffendre 
tost s en alast en la prison 
quant ambedui si compaignon 
sordent d un val celeement 
quant le roi virent en torment 
cheu entre ses anemis 
ja l avoient a terre mis 
mout lor pesa ce li moustrerent 
romme et athaines escrierent 
l uns crie romme l autre athaine 
criant s en vont parmi la plaine 
en la mellee entr euls s embatent 
mout en ocient et abatent 
cil de romme par euls recoevrent 
li compaignon forment se proevent 
qu il font monter l empereour 
mais au rescourre ot grant estour 
mort i ot un de ses nevous 
qui mout estoit cortois et prous 
sector s ot en l estour son frere 
qui fist grant duel et l emperere 
grant duel demaine pour sector 
onques a troie pour hector 
ne menerent por lui franc homme 
con por sector mainent en romme 
la veissiés estour mout grant 
trenchier tant hiaume luisant 
bien le firent li compaignon 
le roi garirent de prison 
athis i a soffert grant paine 
mout souvent i crioit athaine 
par la bataille vait athis 
et mout grieve ses anemis 
procelias et cil de romme 
lor ont cel jor ocis maint homme 
au roi frolon font grant dommage 
ferant le mainent au rivage 
ne l porent plus li lor soffrir 
foir lor estuet ou morir 
par force les mainent as nes 
tous lor firent guerpir les tres 
mais a l entrer i font grant perte 
la gent de romme les deserte 
mout i perdirent el darrain 
mout en ocient li rommain 
asses en orent retenu 
cil d egipte i ont mout perdu 
des mors est la terre sanglente 
maint paveillon et mainte tente 
et mainte targe a or reonde 
i veissiés floter sor l onde 
quant cil furent desaancré 
et il furent es nes entré 
drecent lor voiles si s en vont 
mout grant domage eu i ont 
et mout par ont grant duel souvent 
de lor avoir et de lor gent 
quant li rommain les embatirent 
es nes et terre lor tolirent 
quant es nes les ont entassés 
athis i fu el vis navrés 
li sans vermaus aval li coule 
parmi la face les la goule 
quant athis fu el vis blechiés 
procelias fu mout iriés 
mais athis dit qu il n a nul mal 
par la resne tint son cheval 
quant li rommain orent vaincu 
arriere sont el champ venu 
lor mors en portent et font querre 
a honnour les mettent en terre 
a romme s en sont repairié 
asses i orent gaaignié 
mout l ont bien fait s en ont grant pris 
mais procelias et athis 
sor tous les autres l ont bien fet 
n i a nul qui tel pris en ait 
car mieus l ont fait et mieus ovré 
mais d athis ont acreanté 
que desor tous le pris en ot 
gaiete est lie quant le sot 
as fenestres estoit del mur 
n avoit mie le cuer seur 
de lui veoir mout se hastoit 
la deesse pour lui prioit 
qu ele le deffendist de mort 
et feist si son escu fort 
que nus ne l puisse domagier 
ne le vassal el cors plaier 
atant s en est tornee aval 
par la porte garde real 
vit la rue de gent emplir 
et les yy compaignons venir 
qui bien resamblent chevaliers 
n ont mie lor escus entiers 
lor hiaume estoient detrenchié 
et lor branc tout frait et oschié 
tous avoient trenchiez lor las 
s avoient tous sanglans lor bras 
lor cheveus furent decoupé 
qu en la presse avoient esté 
quant gaiete regarde athis 
et vit la plaie enmi le vis 
vit le sourcil ensanglanté 
ou li escus avoit hurté 
lors ot paour li vis li taint 
un souspir giete et fist un plaint 
' lasse " fait ele ' qu en ferai 
mort car me pren si me morrai " 
la se pasmast n esteust mes 
mais honte ot pour cardiones 
en son mantel estraint son cuer 
en souspirant dist ' bele suer 
as tu veu procelias 
con se tient mes peres evas 
savoir vosisse de lor estre 
trop est haute ceste fenestre 
a ceuls d aval ne puis parler 
ne des nostres gens demander " 
athis regarde contremont 
a la fenestre ou eles sont 
vit gaiete et cardiones 
qui sont as estres del pales 
qui le regardent mout souvent 
vers lui avoient bon talent 
chascune d eles mout l amoit 
l une pour l autre s en celoit 
il les amoit de bone guise 
vers l une d eles a s amor mise 
gaiete amoit de tout son cuer 
mais envers l autre por nul fuer 
n eust amor se par bien non 
por l amor de son compaignon 
la plaie vit cardiones 
qu athis ot el vis de mout pres 
et la hurtee de l escu 
que ens el front avoit eu 
a grant merveille l en pesa 
un souspir fist si s enclina 
mais mout se choile por celi 
que ele avoit dejouste li 
n osa pas dire son corage 
de ce fist ele mout que sage 
qu encor li poise de l eschange 
que de lui firent li estrange 
athis esgarde vers s amie 
qui son corage ne sot mie 
mout vosist qu ele le seust 
et son corage conneust 
et l amor qui si le destraint 
que mout souvent l angoisse et taint 
vers lui se traist samblant li fist 
que mout volentiers le tenist 
la pucele li fist un ris 
a sa main a son mantel mis 
grant joie eust mout li fust bel 
s avoec li fust sous le mantel 
un plaint en souspirant gita 
si que athis le regarda 
samblant li fist de son gant tendre 
a lor ostel s en vont descendre 
entre athis et procelias 
qui mout estoit de l estout las 
a l ostel se sont desarmé 
athis ont un mire mandé 
por la plaie del vis garir 
mais plus l a fait l autre languir 
la plaie qu il avoit el cors 
dont li colps ne pert pas defors 
qui li avoit le cors espris 
pis li fait que l autre del vis 
la plaie athis fu mout tost saine 
qu il ot el vis mais l autre paine 
la plaie qu il avoit el cuer 
ne puet garir mais a nul fuer 
se la bele ne l en garist 
qui en ceste dolor le mist 
mors est athis ne set que dire 
se gaiete ne li est mire 
mais il ne puet a li parler 
n il ne li set par cui mander 
ne li ose son mal gehir 
ne son corage descovrir 
car s ele savoit con corage 
bien tost li tendroit a folage 
et cil qui aime folement 
il n a mie bon escient 
qui aime autrui et n est amés 
souvent en est por fol clamés 
nus ne la puet espermenter 
teus le cuide mout bien avoir 
qu il li torne le blanc el noir 
a un homme est amors mout bele 
a un autre torne sa roele 
une ore est et coie et clere 
a l autre est et fiere et trop avere 
qui plus le prie plus i pert 
destruis en est qui trop le sert 
tout autretel est il d amor 
qui plus le sert plus a dolour 
du plus sage fait le plus fol 
quant li a mis le las au col 
puis le demaine a son talent 
du plus viellart fait jone enfant 
a son talent les plusors maine 
et tieus i met mout pou de paine 
qu en a plus tost sa volente 
que cil qui tous jours a pené 
en cele paine estoit athis 
amors l avoit en son las mis 
veillier le fait et geuner 
amors le fait a soi pensser 
souvent tressaut souvent souspire 
souvent a paine souvent ire 
souvent gemist souvent baaille 
amors durement le travaille 
faut lui li cuers et tuit li membre 
quant de gaiete li remembre 
de son samblant de son bel estre 
quant il la vit a la fenestre 
bele ert sor toute creature 
et avoit sa regardeure 
encontre val vers lui tornee 
le mantel dont ert affublee 
clot envers lui en estraignant 
' lors me fist auques de samblant 
se la bele fust pres de moi 
qu el me tenist encontre soi 
el m otroiast li et s amour 
or ai je dit mout grant folour 
dont sui je fous quant je i pens " 
amors l angoisse en plusors sens 
amors le fait taindre et muer 
souvent palir et tressuer 
athis respont et dit a soi 
' quant ele avoit paor de moi 
dont i a ele aucun pensse 
femme qui a son cuer torné 
vers homme mout li fait grant bien 
et s ele ne l aime de rien 
ne l en est gaires poi l en chaut 
quel part il viegne ne il aut 
ne sai se rien li est de moi 
mais je sui pour li en effroi 
pour li languis pour li travail 
trop avrai paine se g i fail " 
athis estoit en mout grant paine 
por amor qui si le demaine 
en grant dolour restoit gaiete 
paine et amors l avoit afflite 
l amour athis sovent li grieve 
a mout grant paine del lit lieve 
ele ne puet la nuit dormir 
ne son mal n ose descouvrir 
ele n ose gehir sa mort 
n ele ne cuide avoir confort 
s ele l osast autrui mostrer 
sa dolour dire et raconter 
lors departist par nuit ses maus 
ne li fust mie si mortaus 
car qui ne puet son plaisir faire 
ne li couvient soffrir et taire 
plus li grieve en sa volente 
que s il deist tout son pensse 
gaiete soeffre son martire 
que a nului ne l ose dire 
n ose pas faire son talent 
ne n ose moustrer son samblant 
mais en son cuer mout se demente 
mout se claime lasse dolente 
' chaitive pour coi fui je nee 
mout a ci male destinee 
la nuit souspir et le soir veil 
ne puis avoir ce que je voeil 
l amor athis m a pris au las 
vis m est que l tiegne entre mes bras 
tant con je dors dedens mon lit 
tant ai je aaise et delit 
quant je m esveil mes bras estent 
prendre le voil n i tieng noient 
lors sui en paine et en pensse 
quant je recort ma volente 
que en veillant m estuet faillir 
si vodroie tous tans dormir 
lors me couvient tous tans pensser 
et son samblant a remirer 
qui tant est bons et tant est fiers 
ja est il si bons chevaliers 
qu en nule terre n a meillor 
ja fist il si bien en l estour 
tout le pris ot de cest tornoi 
et si prist le neveu le roi 
mout le vis liement venir 
et en l estor bien maintenir 
si m esgarda mout doucement 
au venir du tornoiement 
merveillous bel samblant me fist 
lors s arresta et si me rist 
un samblant fist de grant dolor 
lasse verrai je ja le jor 
que je soie de lui privee 
ne de s amor asseuree 
qui si m a mis en grant effroi 
encor m est vis que je le voi 
ensi con ge l vi bonement 
revenir del tornoiement 
tous ert depechiés ses escus 
et il estoit el vis ferus 
dieus le deffende de peril " 
souvent li membre del sorcil 
ou ses escus feru l avoit 
car merveilles li avenoit 
' samblant li fis de mon gant tendre 
cil refist samblant du prendre 
contre lui ouvri mon mantel 
puis le reclos mout li fu bel 
ce fu samblant se ge l tenisse 
qu entre mes bras tout l enclosisse 
puis li mostrai qu il s en alast 
et que plus ne s i arrestast 
paour avoie por le sanc 
qui li couroit par le vis blanc 
ne li feist li estres mal 
armés estoit sor son cheval 
con li estait coment li vait 
ne puis savoir coment il fait 
ne puis n oi de lui parler 
vis m est qu entre nous yy a mer 
moi est avis qu il est trop loing 
de lui veoir ai grant besoing 
mout li contasse volentiers 
le mal qui si m est durs et fiers 
ne li puis raconter ma vie 
ne sai message qui li die 
j ai mainte fois oi parler 
d omme qui voloit femme amer 
qu il li mandoit par son message 
et li descouvroit son corage 
se li mandoie mon pensse 
que feroie sa volente 
il m en tendroit por plus legiere 
se je li mandoie premiere 
il me couvient metre au soffrir 
or fait de moi a son plaisir 
quanque je di petit me vault 
a icest mot li cuers me faut " 
pasmee chiet el lit arriere 
quant el revint fist morne chiere 
desor son cote s apoia 
gita un plaint si souspira 
pleure des ieus n i ot nul ris 
lors se pourpensse et dist ' athis 
la vostre amor forment m argue 
du tout en tout m avés vaincue 
s encor vous veisse une fois 
ne fust pas si mes cuers destrois " 
gaiete plaint et se demente 
athis rest en mout grant tormente 
en veillier et en geuner 
et mout de ses armes porter 
car onques puis ne reposa 
ne ne dormi ne sommeilla 
qu il fu du dart d amors plaiés 
a merveilles est empiriés 
souvent se plaint souvent se dieut 
or a plus mal qu il ne sieult 
grant merveille a procelias 
qu athis est si maigres et las 
dedevant lui el lit s assist 
son compaignon a raison mist 
' athis " fait il ' ce que puet estre 
quant je ne puis savoir vostre estre 
souvent te voi coulor changier 
mout amaigrir petit mengier 
mout me merveille quant ne l soi 
ce que puet estre que ne l soi 
se tu mal avoir 
je l deusse mout bien savoir 
ne m en celer rien 
je le te deisse mout bien 
bien devons estre d un pensse 
d un cuer et d une volente 
ja doi savoir ce que tu ses 
ne me doit mie estre celés 
tes corages et tes afaires 
puis ne vaudra nostre amor gaires 
se li uns vers l autre se coevre 
et son corage li recoevre 
mout devons estre d un pareil 
et d un samblant et d un conseil 
se tu as mal j en doi doloir 
se tu as bien je l doi savoir 
ne sui je tiens et tu ies miens 
andui sommes toute une riens 
tu ne me dois neant celer 
mais ta dolour dire et conter 
di moi ton mal vois a ton mire 
qui te garra de cest martire 
je devroie mout bien conquerre 
ta garison par toute terre 
tu te penas de moi garir 
quant me veis de mort languir 
tu en preis issi grant fes 
que tiens en sui a tous jors mais 
de ta femme que me baillas 
et de la mort me respassas 
de maintes gens en fus blasmés 
apres en fus desherités 
et se je ne refais por toi 
dont sui je mout de male foi 
il n a chose en icest mont 
qui a nul homme sante dont 
dont garison ne te porquiere 
tant soit pesans ne tant soit chiere 
ains me metroie pres de mort 
ou soit a droit ou soit a tort " 
athis respont ' ainssi sospir 
nus ne me puet de ce garir 
fors uns mire que je bien sai 
cil me garra ou j en morrai 
cil me garroit sor toute rien 
car il conoist mon mal mout bien 
en poi d ore m avroit gari 
et qui est il car le me di 
ja ne sera tant pres ne loing 
que je ne l aie a cest besoing " 
athis respont souef en bas 
' icil mires n i vendra pas 
et qui a lui en parleroit 
jamais ne s en entremetroit 
ne sai conseil de moi garir 
lairas te donc ainssi morir 
oil car je ne voi coment 
puisse trouver mecinement " 
procelias se pourpenssa 
si come cil qui ja ama 
' quieus maus est ce et que puet estre " 
mout sot d amor qu il en ot mestre 
ja fu ferus du dart d amor 
mout en ot et paine et dolour 
pres de la mort en fu aquis 
athis regarde enmi le vis 
souvent li voit color muer 
et souvent plaindre et souspirer 
mout souvent par le lit se torne 
mout par le voit penssif et morne 
et lors connut mout bien son mal 
car tout en autretel cheval 
ot mainte fois la sele mise 
dont se porpensse en quele guise 
il le porroit mettre a raison 
et tant mener son compaignon 
qu il li feist cest mal gehir 
et ceste angoisse descouvrir 
' athis tu aimes je l voi bien 
en quel maniere n en sai rien 
bien le connois au baaillier 
au geuner et au veillier 
as souspirs et au souvent plaindre 
a la coulor que te voi taindre 
mout par te voi souvent changier 
je refui ja de ton mestier 
por ce m en vois apercevant 
car me descoevre ton talant 
par la foi par la compaignie 
qui entre nous est establie 
et par icele loiaute 
que li uns a l autre porté 
cui aimes tu ne l celer pas 
et je querrai que tu l avras 
sous ciel nen a nes une femme 
povre ne riche en icest regne 
dame meschine ne pucele 
tant preus tant sage ne tant bele 
se tu me dis que tu ne l aies 
conforte toi que mout m esmaies " 
athis respont et dit itant 
' se tu savoies mon talant 
tu me vodroies mout tost mal 
ne sont mie tuit homme igal " 
procelias apres respont 
' tuit li homme d un cuer ne sont 
mais je et tu sommes tout un 
nostre corage sont commun 
se me disoies verite 
je feroie ta volente 
se me gehisoies ton cuer 
se c estoit ma mere o ma suer 
si t en devroies tu aidier 
ja me donnas tu ta moillier 
par femme qu engendrast nus hom 
ne te puis rendre guerredon " 
quant cil ot sa sereur nommer 
ne se pot puis amesurer 
en plourant dist ' gaiete a non 
cele me rendroit garison 
gaiete me rendroit la vie 
s ele voloit estre m amie " 
procelias de joie a ris 
' ne t esmaier " fait il ' amis 
soies haitiés ne gesir plus 
fai bel samblant et lieve sus 
g irai a li et si m atent 
por enquerre de son talent 
s ele a en toi nul boin pensse 
mieus en avras ta volente 
et s ele n i avoit son cuer 
je l i metrai qu ele est ma suer 
s ele n en veult faire por toi 
el en fera auques por moi 
s ele onques nul samblant te fist 
oil d un gant et si me rist 
et estraint son mantel vers soi 
puis se l reclot encontre moi 
mais ne sai mie qu ele pensse " 
vers athis n a nule deffensse 
son cuer avoit torné vers lui 
mout loiaument s aiment andui 
procelias vint a gaiete 
qui por amor estoit afflicte 
amors l avoit trouvee fiere 
mais or l a mis a sa maniere 
or est sor li s alume s oevre 
preus est amors qui si recoevre 
del plus faible fait le plus fier 
et le plus fort humilier 
gaiete voit venir son frere 
qui n est pas fiere ne amere 
de bon corage fist un ris 
auques por lui plus por athis 
li uns amoit mout l autre asses 
quant procelias fu entrés 
apres cuidoit athis veoir 
quant en lui ot tout son espoir 
mais quant ne l vit mie venir 
geta un plaint et un sospir 
li cuers li faut li samblans chiet 
procelias les li s assiet 
bonement a raison le mist 
demanda li et si enquist 
' bele suer douce chiere amie 
par diu ne m en mentés vous mie 
queus maus est ce qui si vous plaisse 
vostre biaute chiet et abaisse 
vostres gens cors vostres samblans 
qui mout est biaus et avenans 
vostre coulor fresche et nouvele 
qui tant estoit et fresche et bele 
voi taindre et muer simplement 
en vostre vis espessement 
car me dites quel mal avés 
ja sui je mout vostre privés 
que garison vous en querrai 
et de cest mal bien vous garrai 
je cuit tant estre vostre amis 
sous ciel n a terre ne pais 
que n encerchasse tout le mont 
et les mecines qui i sont 
que je ne t enquiere sante 
maisque me dies ton pensse 
se tu me gehis ton corage 
certes tu feras mout que sage 
di le moi et je l porquerrai 
en tel maniere te garrai " 
gaiete se tut si se tarda 
et a chief de piece parla 
en souspirant apres respont 
' toutes les choses de cest mont 
qui sont lees dessous la lune 
ne me garroit ne maisque une 
une chose me garroit bien 
toutes les autres ne pris rien " 
procelias se porpenssa 
de la parole li membra 
del gant qu athis li ramentut 
et du mantel lors s aperchut 
' suer gaiete car soies ose 
di moi gehis iceste chose 
descoevre toi si le me nomme 
car en tout le monde n a homme 
tant soit riches ne dux ne coins 
que tu n en aies tous tes boins 
tu ne l dois pas vers moi celer 
di le ja ne l ose nommer 
je l dout por toi et lais de honte 
ceste chose rien ne te monte 
nomme la moi ce est athis " 
a cest mot a couvert son vis 
arriere chiet toute pasmee 
quant el revint si s est levee 
por ce qu avoit si en apert 
son courage tout descouvert 
et a son frere avoit gehi 
le mal qu avoit pour son ami 
mal fu du dire et pis du faire 
des yy doit on le meillor traire 
palist de honte et devint morte 
procelias le reconforte 
' ne t esmaier " fait il ' gaite 
c est la chose que ber as dite 
se tu aimes mon compaignon 
ja n i avras se honnor non 
je sui mout lies de ceste amor 
tu en avras joie et honnour 
or te lieve bel samblant fai 
g irai o lui si l amenrai " 
athis voit bien qui l atendoit 
et qui en la freour estoit 
si li a dit mout doucement 
' compains ne soies en torment 
vien avec moi ne doutes mie 
je te metrai es bras t amie 
qui t aime asses de bon corage 
tu la verras cortoise et sage 
parole a li quier li s amour 
et li descoevre ta dolour 
saches le bien que tu l avras 
se le requiers ja n i faudras 
et se ele a honte vers toi 
ja n en soies en mal effroi 
se tu le troeves avant fiere 
tu soies de bele maniere 
s ele est fiere soies doutés 
s est salvage soies privés 
et se la troeves franche et bonne 
d amors l espren t amor li donne 
se tu li dis ta volente 
vers toi avra meillor pensse 
de bon puet on le felon faire 
et le felon a bien retraire " 
athis bonement li otroie 
que bien fera ce qu il li proie 
ceste parole fu bien dite 
en sa chambre gisoit gaite 
qui atendoit et esgardoit 
par ou athis venir devoit 
et se ses freres l amenoit 
qu il li ot dit qu il l amenroit 
' lasse " fait ele ' ce est gas 
ce m est avis ne vendra pas 
procelias m a grant mal fait 
qui mout m a empirié mon plait 
qu il me devoit ci amener " 
lors regarde s es voit entrer 
par les mains andui se tenoient 
a merveilles s entresambloient 
fors tantque por le geuner 
por le veillier por le pensser 
estoit un poi pales athis 
et une plaie avoit el vis 
qui li avint a grant merveille 
la plaie les desappareille 
si n estoient pas si samblant 
come il estoient devant 
quant gaiete les vit venir 
de bon cuer geta un souspir 
ce fait amors et sa destrece 
en son estant vers euls se drece 
cil la pristrent par les yy mains 
procelias n est pas vilains 
quant il furent assis el lit 
tout son corage li a dit 
' bele " fait il ' entendés moi 
de cest homme que je ci voi 
une chose por voir vous di 
je n ai el monde tel ami 
cist me gari ja de la mort 
et si me fist si bon confort 
de sa moillier qu il me donna 
et que de mort me respassa 
par lui oi je mes volentes 
or est por moi desherités 
or est en lui d amor li feus 
mestier vous est a ambedeus 
que tu raies de lui merci 
gaiete bele je t en pri 
qu il soit tes drus et tu s amie 
veraiement sans tricherie 
or n i a plus je l te comant 
pensse de lui doreenavant " 
lors s en lieve d euls se depart 
en une chambre d autre part 
vait parler a cardiones 
dont il ot ja d amor son fes 
estroit le prist entre ses bras 
mainent lor joie et lor soulas 
gaiete et athis sont ensamble 
li uns souspire l autre tramble 
li uns n ose l autre aparler 
andui se prennent a trambler 
une grant piece ensamble sont 
nus ne parole ne respont 
athis parole premerains 
en son cuer dit ' mout sui vilains 
mout sui fous et couars et lens 
por cui sui je venus ceens 
dejouste moi voi ci la bele 
por cui mes cuers muert et chancele 
la douce rien la douce chose 
a qui premerains parler n ose 
ja sui je hons ferai samblant 
que je doi bien parler avant 
et la femme si se doit taire 
et je doi comencier l afaire " 
lors cuida dire si ne pot 
oevre la bouche et reclot 
ce fist honte que si tarda 
a chief de piece si parla 
en plaignant dist ' dieus vous saut gente 
por cui mes cuers est en tormente 
por vous m estuet soffrir tel fais 
ne puis vivre se ge l port mais 
a vostre amor m estuet pensser 
souvent veillier et geuner 
ains mais ne soi que amors fu 
ce est dolours qui tolt vertu 
aies bele de moi merci 
de bon corage le vos pri 
se vous volés tres bien garrai 
ou se ce non je m i morrai 
se je ne vous ai en ma vie 
n avrai ne moillier ne amie 
or est de moi a vostre eslite " 
a icest mot respont gaite 
' par foi athis se vous m amés 
mes corages et mes pensses 
ne rest mie en mout grant deduit 
por vous travail et jor et nuit 
por vous veillent souvent mi oil 
por vostre amor souvent me dueil 
des l eure que primes vous vi 
ne vous mis onques en oubli 
penssés amis que je vous aie 
el cuer m avés faite tel plaie 
dont je sui mout en grant doutance 
si n est d espee ne de lance 
biaus dous amis " ce dist gaite 
' doreenavant sui vostre quite 
por diu vous pri ne m oubliés 
vous m avrés bien se vous volés 
prenés me a femme querés moi 
si vous getés de cest effroi 
trop a duré ceste dolours 
se je n en ai prochain secours 
morir m estuet hastivement " 
des ieus pleure mout tendrement 
' ne me puis mais vers vous couvrir 
toute m estuet a descouvrir 
ce poise moi je n en puis mais 
mais j en soustieng trop pesant fais " 
athis comence a souspirer 
quant il vit gaiete plorer 
pitie li prist de la pucele 
sor la coulor fresche et nouvele 
cheent les lermes contreval 
par le visage tout aval 
' bele " fait il ' ma douce amie 
se li grans dieus ne vous oublie 
mout desir cest mariement 
se ne vous ai prochainement 
de ma vie n est nus conrois " 
plourant s entrebaisent yy fois 
mout lor delite li parlers 
mout lor est bons li raconters 
amors les justice et tient 
es vous procelias qui vient 
que mout grant piece avoit tardié 
bien se pooit estre acointié 
bien porent dire lor delit 
jouste euls se rasist en un lit 
puis lor demande ' con vous vait 
coment vous samble de cest plait 
qui vous metroit au covenir 
porroit l uns l autre consentir " 
athis li respont en riant 
' ja n i avroit nul maltalant 
mout i avroit douce mellee 
ja n en seroit terre gastee 
compains " dist procelias 
' ceste chose n est mie a gas 
je sui mout lies de ceste amor 
tenés je vous doing ma serour 
et la moitie de mon regne 
vous m otroiastes vostre femme 
quant vous me veistes languir 
ne volsistes ma mort soffrir 
que de ma vie que del don 
vous rens je tant de guerredon 
par tans ferons cest mariage " 
cil la recut de bon corage 
et cele lui mout doucement 
puis s entrebaisent bonement 
assamblé orent lor amour 
mais ains orent mout de dolour 
li uns por l autre ainsque ce fust 
encoisqu athis gaiete eust 
en furent plusor escu frait 
et maint vassal a la mort trait 
parti se sont de la pucele 
enmi le lit se sist la bele 
cil s en monterent el palais 
gaiete les cardiones 
en est alee si li conte 
n ot mais envers li nule honte 
ne se volt mais vers li covrir 
l amor l a faite resbaudir 
tout li a dit quanqu il ont fet 
a l autre poise et li desplait 
qui toutevoie athis amoit 
mais por gaiete s en celoit 
procelias vint a son pere 
et a la roine sa mere 
toute l oevre lor a contee 
ainssi com il avoit donnee 
a son compaignon sa serour 
puis lor a gehie l amour 
que li uns envers l autre avoit 
et com erent d amors destroit 
a icest mot respondi evas 
' je l ai donnee au roi bilas 
plus a d un an qu il le jura 
a grant anui s en partira 
riches hons est de haut parage 
si l aime mout en son corage 
mout est de grant efforcement 
et puet o soi mener mout gent 
fors est de bile d une terre 
qui tous jours est a pris de guerre 
li termes vint qu il la dut prendre 
hastivement a fait porprendre 
ceste marine de lor nes 
et tendre paveillons et tres 
a si grant joie la querra 
se je li doins il la prendra 
se ne li rent gaiete a prendre 
a force me l covendra rendre 
tant amenra grant gent o soi 
faire porroient sans desroi 
et fort domage en ceste terre 
cis regnes n a mestier de guerre 
romme si est nouvele chose 
et la contree entour desclose 
n avons mestier en cest pais 
d encombrement ne d anemis 
ce li jurai que li donroie 
envers li me parjureroie 
je feroie que desloiaus 
ne ne porroie estre feaus 
ensorquetout ce dit la letre 
que on ne s en doit entremetre 
sire " ce dist procelias 
' cest mariage n otroi pas 
je n ere mie en cest pais 
par le conseil de ses amis 
doit on son fil femme donner 
et sa fille aussi marier 
par cele foi que je doi vous 
ne par les dieus qui sont sor nous 
ainz en verrons escus percier 
et ocirre maint chevalier 
que gaiete soit espousee 
je l ai mon compaignon donnee 
avoir le doit qu ele est s amie 
ou je perdrai du cors la vie 
ja rot tel compaignie a moi 
si grant compaignie et tel foi 
de sa moillier que je amoie 
qu il m otroia tantqu el est moie 
se je son preu or ne li quier 
dont me doit il pou avoir chier 
tant fist por moi ce sachiés bien 
que ne li faudroie de rien " 
une piece ont ainssi soffert 
li termes vint que li jours iert 
que bilas doit sa femme avoir 
lors s appareille de mouvoir 
mout par fist bien ses nes garnir 
et grans compaignies venir 
des barons et des chevaliers 
que plus en ot de yy milliers 
mout par mena o lui grant gent 
es nes entra mout richement 
asses porta argent et or 
car il avoit mout grant tresor 
chevaus et armes et viande 
tantque nus d auls plus n en demande 
en mer s empaignent s ont bon vent 
les nes queurent isnelement 
bon tans orent por euls nagier 
onques n i orent encombrier 
ne nul contraire por decoivre 
mout pres de romme les le toivre 
aancrent et sont arrivé 
a yy lieues de la cite 
bilas a fait son tref fichier 
et ses compaignons herbergier 
sa tente fist fichier et tendre 
et le rivage entor porprendre 
la veissiés par la marine 
tante fumee de cuisine 
quant cil de bile sont logié 
et il se furent herbergié 
au roi est la nouvele alee 
qu au port de romme est arrivee 
une grant gent de terre estrange 
' mais n en savons voir ne mensonge 
se c est frolles li rois d egipte 
por nostre gent qui ci abite 
art et enging se voudroit querre 
qu en alissons de ceste terre 
mais tost savrons quel gent ce sont 
que il viennent querre et ou vont " 
es vous yy messagiers qui viennent 
rains d oliviers en lor mains tiennent 
ce senefie amor et pais 
evas troevent en son palais 
les rains d olivier aporterent 
et bonement le saluerent 
de par lor seignor dant bilas 
le roi de bile et de damas 
evas lor salus lor rendi 
et bonement lor respondi 
car il ert mout cortois et sages 
jouste soi assist les messages 
de lor seignor a demandé 
et il l en dient verite 
qu au port de romme est arrivés 
a plus de yy hommes armés 
o lui viennent maint chevalier 
venus est querre sa moillier 
gaiete que mout prise et aime 
s amie et sa dame la claime 
mener l en veult en sa contree 
la ert roine couronnee 
evas respont ' ce est droiture " 
encontres eus vait sans mesure 
ceste nouvele fu oie 
mais de plusours n est pas joie 
procelias n en fu pas lies 
athis en est granment iriés 
de s amie forment li poise 
nus d euls ne se rit ne envoise 
sor tous corrociee est gaite 
qui mout se tint a desconfite 
grant ire maine n a pas joie 
en une chambre qu en ne l oie 
s en est ele mout tost entree 
' lasse chetive maleuree 
que devendrai " fait el ' chaitive 
or me poise que je sui vive 
par foi athis se je vous pert 
mon cors metrai en grant desert 
onques encore nule amie 
por nul ami ne traist tel vie 
je maudi les nes les nouveles 
maudi le vent et les esteles 
qui ca tramist iceuls de bile 
mer en a mort plus de mile 
et ceuls a lessié eschaper 
mout devroie hair la mer " 
atant es vous bilas le roi 
qui entre en romme a grant conroi 
o soi amaine mout grant gent 
li rois venoit mout richement 
mout ot bel homme el roi bilas 
encontre vait li rois evas 
en son palais mena le roi 
ceuls que lui plot mena o soi 
mout fu evas de grant valour 
au roi bilas fist grant honnour 
bilas requiert son covenant 
' evas " fait il ' a moi entent 
pieca m as tu ta fille donnee 
et je l ai plevie et juree 
et tu a moi que je l avrai 
or le me rent si le prendrai 
je sui venus gaiete querre 
mener le ferai en ma terre 
hastivement sera roine 
toute la terre au roi hermine 
li donrai je quite en douaire 
la seurte l en ferai faire " 
evas respont ' bon plet a ci 
sire bilas vostre merci " 
evas a ses amis mandés 
de ceuls de romme des mieus nés 
entor lui furent li tornoi 
tout le palais veissiés coi 
evas lor dist ' oiés seignor 
bilas me fait mout grant honnor 
ma fille veult prendre a moillier 
et son douaire otroier 
cest roiaume que vous oés 
je voil que vous tuit le loés " 
procelias respont apres 
que bien l oent par le pales 
' sire " fait il ' je l contredi 
que je n i fui ne ne l oi 
n estoie pas en ceste terre 
n a moi n en volt on conseil querre 
ensurquetout oan ma suer 
n iert ja donnee sans mon cuer 
et si vous di ensorquetout 
cest mariage deffais tout 
je l ai mon compaignon donnee 
il ne l a pas quite clamee 
veés le ci dejouste moi 
il en sont ja andui par foi 
ne puet autre avoir tantque vive 
n ele de rien ne s en eschive 
tout avons fait fors l espouser 
ne sont legier a dessevrer " 
bilas respont ireement 
' je n ai a vous plait ne couvent 
ne vous en quier ne mal ne bien 
ne ja por vous n en lairai rien 
s il le me donne bien sachois 
je l en menrai si le verrois 
ne ja ne remanra por vous 
je ne sui pas ci venus souls 
ains i ai mout grant compaignie 
de faire guerre bien garnie 
qui destruiront vostre contree 
se la pucele m est veee " 
procelias dist ' par mon chief 
mout trouverés le mener grief 
desor mon pois le volés prendre 
grant gent vous couvient por deffendre 
ainsque soiés venu au port 
en seront yy mort " 
bilas respont ' je l en menrai 
voiant vous et si la prendrai 
se evas le me veult donner 
et son sairement aquiter " 
por la pucele envoie et mande 
a yy de ses amis comande 
qu il l amainent mout gentement 
si ait mout bel atornement 
et cil firent sa volente 
en une chambre sont entré 
ou gaiete plourant trouverent 
mout bonement le conforterent 
bien l atornerent de chiers dras 
puis le mainent devant evas 
cele nuit ot toute trespassee 
de plours fu auques lassee 
sa main tenoit a sa maissele 
et el plorer estoit mout bele 
ses plourers vaut autre femme 
par la face qui semble gemme 
en chaoit l eve contreval 
qui a maint homme faisoit mal 
as auquans poise qu ele pleure 
mais a bilas forment demeure 
qu il ne l ait ja en sa baillie 
mais ele n est de rien s amie 
evas s en est en pies levés 
' bilas " fait il ' or m entendés 
je vous ai donnee ma fille 
mais ceste chose mout perille 
cist mariages mal me samble 
ne ne s acorde pas ensamble 
car a l un n atalente mie 
et ses freres pas ne l otrie 
autre conseil ont par euls pris 
car procelias et athis 
sont mout ami en lor enfance 
pour ce en est teus la discordance 
que sa seror li veult donner 
mout sont mais grief a dessevrer 
je n en savoie rien du plait 
priveement l ont entr euls fait 
fols est qui femme veult garder 
desque len puet a li parler 
mais nepourquant le mien couvent 
vous voil tenir del sairement " 
gaiete a prise par la main 
' oés " fait il ' seignor rommain 
ne m en tenés mie a parjure 
ne voil tort faire envers droiture 
bilas " fait il ' tenés gaite 
de moie part le vous aquite 
vers vous m en sui bien aquités 
doreenavant ne m en blasmés 
vous ne l perdrés mie par moi 
par mon conseil par mon otroi 
fors de romme la vous metrai 
mais plus ne m en entremetrai 
d ilec en avant le gardés 
conduiés l en se vous poués 
et si comant as rommains bien 
qu il ne vous enquierent de rien " 
bilas respont ' mieus ne demant 
bien me tenés mon covenant 
du sairement quite vous claim 
je ne quit pas que li rommain 
la me puissent james tolir 
trop en i covendroit morir " 
il le rechoit cele souspire 
son frere esgarde lors ot ire 
quant envers lui s est retornee 
par un petit ne s est pasmee 
athis l esgarde si vint la 
en estant fu et si parla 
si que toute la court l oi 
' bilas " fait il ' je te deffi 
por l amistie de la pucele 
voideront maint chevalier sele 
je la te contredi bilas 
et saches que ja n en gorras 
se tu le prens sor mon deffens 
tu le perdras en poi de tens 
ains ne veis mais mariage 
qui tornast a si grant dommage " 
bilas respont ' mainte menace 
ai hui oi en ceste place 
toute voie la voil je prendre 
comentqu il aviegne del rendre 
mout m en est bone la saisine " 
par l une main prist la meschine 
cele respont qui fu cortoise 
' se vous est bel a moi en poise " 
par mautalent s en sont torné 
li compaignon et dessevré 
et ont tant de rommains semons 
qu a la force des compaignons 
furent bien plus de yy millier 
tout bacheler jovene et legier 
d un lignage dont mout s amoient 
et qui mout bien s entraidoient 
defors de romme lor ont fais 
par establie yy agais 
mout par estoient bien armé 
et de bataille conreé 
procelias ot un parent 
qui mout estoit de fier talent 
bien fu armés s ot non canor 
et chevauchoit un cheval sor 
celui commande une compaigne 
que bien les maint et port l enseigne 
et au besoing soient mout preu 
si tost com il vendront en lieu 
enbuschié se sont en un val 
et lor armes et lor cheval 
bilas a congie demandé 
qui asses a en romme esté 
desque il a ce que il quiert 
il dist qu en la cite plus n iert 
en riant dist ' montés pucele 
vostre compaignie m est bele " 
ele respont ' se dieus m aist 
de la vostre m est mout petit 
ou je l vous die ou je l vous taise 
ne vi mais riens qui mains me plaise 
se damedieus me beneie 
courte vous ert ma compaignie " 
bilas respont ' mout fel sengler 
a len veu souvent douter 
se vous ore estes vers moi fiere 
vous reserés d autre maniere 
une fontaine a en ma terre 
qui en boit autre ne veult querre 
ja " fait ele ' cele fontaine 
ne me sera bone ne saine " 
monter la fait li et sa gent 
par la resne bilas le prent 
evas les maine a salvete 
tantque fors sont de la cite 
quant il furent de romme issu 
et en la plaine fors venu 
evas fu mout de bone foi 
des or prendra congie au roi 
car il set bien que li rommain 
sont mout d orgueil et d ire plain 
ne voldroit pas qu en son conduit 
eust se bien non et deduit 
ains se voldra de lui partir 
que li voie mesavenir 
' sire " fait il ' or sommes fors 
or gart chascuns mout bien son cors 
de la marine sommes pres 
en mon conduit n estes vous mes 
gardés vous bien par cest pais 
que mout i avés anemis 
por l amistie de gaietain 
vous heent forment li rommain 
loiaument ai vers vous erré 
or vous commant a damede 
fille " fait il ' je vous commant 
a damedieu omnipotent 
ne sai mais quant vous verrai 
mais en mon cuer vous amerai " 
il la baisa et el fu morne 
adont se pasme et il retorne 
evas s en retorne vers romme 
bilas a mis sor soi tel somme 
sor son col porte si grief fais 
que si pesant ne porta mais 
por les rommains forment se doute 
qu il n estormissent hui sa route 
la gent apele qu il conduit 
' armés vous " fait il ' seignor tuit 
je ne me fierai en rommains 
mout les trouvai vers moi vilains 
ne voil que desarmés vous truisent 
ne que desconfire nous puissent " 
cil sont a terre descendu 
mout tost s arma qui o lui fu 
tost repairierent as estris 
montent et ont les escus pris 
quant assis furent es arcons 
et desploiés les confanons 
mout ot bilas bele compaigne 
de lor armes luist la champaigne 
bilas estoit mout bien armés 
mout fu bien d or esperonnés 
mout li seoit bien ses escus 
et ses brans d acier esmolus 
mout desirre chevalerie 
por cele qu a en sa baillie 
et mout voldroit tel chose faire 
dont la poist vers soi atraire 
par la resne gaiete maine 
mais il le trueve mout vilaine 
par mainte fois garde vers romme 
' dieus " fait ele ' et ou sont li homme 
qui tant me soloient amer 
et si m en laissent or porter " 
del cuer souspire des ieus pleure 
qu ele fu nee maudit l eure 
mais li rois belement li prie 
' bele " fait il ' ne plourés mie 
ne soiés pas en tel effroi 
metés vostre corage en moi 
je ferai quanque vous voudrois 
je sui vostres ja n i faudrois 
en vostre cuer avés dur mestre 
sire " fait ele ' ne puet estre 
ne vous ameroie a nul fuer 
n ai en mon ventre c un seul cuer 
celui ai je autre part mis " 
a icest mot mut la athis 
' bele " fait il ' mout iestes fole 
esté avés a autre escole 
vostre penssers n est mie bons 
car je sui rois et il est cons 
chiers est argens et mieus vaut ors 
de cest pensse vous getés fors " 
ele respont que ne le fera 
que nul temps ne le guerpira 
l amour dont ele mout se dieult 
c est richece que li hons vieult 
' mieus voil une basse conte 
qu estre roine outre mon gre " 
si com il vont faisant cest conte 
dont el a duel et li rois honte 
cil de romme les ont veus 
et lor armes et lor escus 
de l aguait saillent li premier 
cil devant sont mil chevalier 
procelias s en vait devant 
sor un destrier bon et saillant 
armes ot mout cleres nouveles 
ses couvertures sont mout beles 
sor son hiaume ot une entresaigne 
et porte une vermeille ensaigne 
lors apela son compaignon 
oés con l a mis a raison 
' athis " fait il ' en cest estour 
or vous envi en cestui jour 
a la rescousse de t amie 
t a athis de chevalerie 
honnis soit qui amera mes 
nul homme qui ci soit mauves 
bien veismes que l autre jour 
eustes le pris de l estour 
or revoil je foi que vous doi 
que cis marchies retourt sor moi 
lors iert bone la compaignie 
se de bien faire avons aie " 
les gens de romme s atornerent 
et lor batailles ordenerent 
et bilas et la soue gent 
se ordenerent ensement 
procelias joint tous premiers 
mout tost l emporte ses destriers 
joint a tesson de valserie 
du cors li a traite la vie 
oultre s en passe trait l espee 
que sa lance li fu volee 
au repairier fiert si l encline 
les os li trenche et l eschine 
et athis point parmi la presse 
envers le roi bilas s eslesse 
qui par la resne tint s amie 
quant le vit ne l meschoisi mie 
a grant merveille l en pesoit 
quant par la resne la tenoit 
il li a dit ' ci la lerois 
n en menrés mie a ceste fois " 
athis si fiert le roi bilas 
et li rois lui eneslepas 
sa lance brisa en l escu 
mais il ne l a pas abatu 
athis fiert lui si durement 
sous la boucle son escu fent 
mais li haubers s est si tenus 
que les estriers li a tolus 
si pres l abat de la pucele 
que li hiaumes fiert a la sele 
tressaillir fist le palefroi 
tant par le mist en grant effroi 
au roi est mout mesavenu 
de son cheval qu il a perdu 
que del cheval et de la honte 
mout li a abaissié son conte 
bilas se tint por mal baillis 
gaiete esgarde s est rougis 
por ce que il fu trebuchiés 
de devant li fu mout iriés 
quiqu en pesast a la dansele 
fu ceste honte forment bele 
en riant dist ' sire bilas 
vous m avés tout mon arcon quas 
vos hiaumes connoist bien terre 
autre cheval vous estuet querre 
mout savés mal dame mener 
pou se puet on en vous fier 
n ai soing d ami qui si tost chiet 
amors malvaisement i siet 
cil qui vous fist prendre cest tor 
doit estre sire de m amor 
et il en est pieca chasés " 
bilas ot qu il est ramposnés 
d ire et de honte a trait s espee 
' bilas " et s enseigne a criee 
s ensaigne escrie ' bile bile " 
la veissiés poindre yy mile 
ce qu est a pie forment li grieve 
et de son col son escu lieve 
le branc d acier tint en sa main 
sor lui s arrestent li rommain 
desor bilas sont arresté 
plus de mil chevaliers armé 
et cil de bile entour lui viennent 
qui as espees l estour tiennent 
cil de romme tendent au prendre 
et cil de bile au deffendre 
la veissiés un estour grant 
trenchier tant hiaume luisant 
cil de bile le font monter 
mais ains lor estut comparer 
athis vers gaiete guenchist 
et par la resne le saisist 
lors le commande a un riche homme 
' menés la moi " fait il ' a romme 
gardés la bien je la vous livre 
menés l en tost tout a delivre " 
li rois bilas est remontés 
sous son escu s est regardés 
vit gaiete qu en en menoit 
cele part court quant il le voit 
celui qui tint la damoisele 
fist a son branc voidier la sele 
li cors chiet en la sablonniere 
la damoisele torne arriere 
par la resne del palefroi 
l en maine poignant joste soi 
cele plore qui fu dolente 
' ahi lasse con courte atente 
ai ore eue de ma joie " 
mais n i a nul des siens qui l oie 
car cil l en maine isnelement 
par derrier le tornoiement 
a esperon vers la marine 
grant dueil demaine la meschine 
mais une encontre mout pesant 
trouva li rois un pou avant 
canor de romme li proisiés 
qui en un val s est enbuchiés 
voit qu il en maine la meschine 
mout l en poise de sa cousine 
car ele estoit niece sa mere 
et procelias nies son pere 
bien estoient prochain parent 
' montés tost " fait il a sa gent 
' bilas s en vait mout tost esploite 
qui gaiete nous a toloite 
s or l en laissons mener ainssi 
dont sommes nous en fin honni 
il n a o soi nul chevalier 
et nous sommes bien doi millier 
soions devant a cest destrois 
ja lor avrons les plains tolois 
n avra ja force qu il les tiegne 
tantque des nos force nous viegne 
lors avrons nous si contredite 
qu il porroit bien prendre gaite " 
la gent de romme les forclost 
et cil i furent et mout tost 
par devant lor vindrent au pas 
canor a encontré bilas 
si durement andui se fierent 
qu a la terre s entr abatierent 
chascuns saut sus si trait l espee 
la veissiés mainte colee 
bien se fierent des brans molus 
detrenchent hiaumes et escus 
l uns crie ' bile " l autre ' romme " 
li rois ot ocis maint homme 
por gaiete quant fu rescousse 
et sachiés que l a par escosse 
grant perte i font d pars 
fierent de lances et de dars 
le roi rescouent biliain 
canor remontent li rommain 
grant dommage lor font des lor 
et li rommain partent l estor 
la force en fu la as rommains 
gaiete en mainent par les plains 
a romme ou ele fu norrie 
sachiés que bilas n en a mie 
bien puet croire qu il l a perdue 
mais ele fu mout chier vendue 
car la nouvele vint as tres 
et as herberges et as nes 
que bilas s est mellés a romme 
en sa compaigne a mort maint homme 
quant sa moillier en amenoit 
athis d athaines l esgardoit 
entre lui et son compaignon 
ont mis bilas a tel raison 
que sa femme li ont tolue 
et de sa gent ot mout perdue 
lors s armerent par la marine 
la oissiés mainte buisine 
sonner et maint cor d olifant 
tuit monterent petit et grant 
vers l estour viennent tuit serré 
et de bataille conreé 
la ou bilas ert et canors 
mout i trouverent des leur mors 
la gent de romme les requierent 
et durement entr euls se fierent 
tout erranment les ont perciés 
mout i ot des lor domagiés 
la gent canor ne l pot soffrir 
du champ les covint fors issir 
trop i furent escharsement 
et cil avoient mout grant gent 
ferant les mainent plus del pas 
jusqu a l estour procelias 
qui en l autre bataille estoit 
il et athis se combatoit 
a ceuls de bile d autre part 
des lor faisoient grant essart 
toute la gent bilas jousterent 
et ceuls de romme si greverent 
c une grant piece les resortent 
quant de romme les reconfortent 
mil chevalier qui sont venu 
qui lor donnerent grant vertu 
qui fres estoient et mout preu 
et mout lor vindrent bien en lieu 
cil lor ont bien rendus les cuers 
bien lor est amendés li fuers 
a euls jousterent li nouvel 
ne samble pas l estor cembel 
tex yy en ont a terre mis 
dont li plusor en sont ocis 
tous li besoins est arrestés 
qui a merveilles fu doutés 
or porra len veoir hui mais 
qui sofferra le greignor fais 
procelias point a simon 
onc estruiere ne arcon 
ne nus conrois ne l pot deffendre 
ne li feist la terre prendre 
et athis point a miadas 
sous l auber li trencha les las 
riens fors la mort ne le conforte 
plaine sa lance jus l emporte 
xm feri sadoc de bire 
le blanc hauberc ront et dessire 
tout abat lui et son cheval 
et cil cheoirs li fist mout mal 
la destre jambe li brisa 
de la destrece se pasma 
porté l en ont sor un escu 
que il n avoit point de vertu 
et bilas point envers athis 
qui hui l avoit en terre mis 
voiant gaiete laidement 
encor en ot le cuer dolent 
ne l amoit mie en son corage 
car fait li ot honte et domage 
tolue li ot sa moillier 
et lui abatu del destrier 
vers lui point mout ireement 
desous la boucle a or d argent 
li a son fort escu percié 
et son blanc hauberc desmaillié 
il l eust mout el cors navré 
mais cil le ra si encontré 
que le hauberc desous l escu 
li a faussé et derompu 
si que andui versent arriere 
au redrecier veissiés fiere 
la mellee des yy vassaus 
trenchent hiaumes et les esmaus 
as espees qu il ont trenchans 
s entredonnent de colps mout grans 
que des hiaumes font feu voler 
et les escus esquarteler 
si volentiers s entreferoient 
jusqu a la mort se combatroient 
ne se pooient departir 
quant une eschiele fist saillir 
le renc ou li dui vassal erent 
cil qui poinstrent les dessevrerent 
li rois bilas avoit un frere 
qui a merveille hardis ere 
mout par estoit bons chevaliers 
as besoins i estoit premiers 
vers les rommains forment s afiche 
li sien conroi furent mout riche 
nus n ot en l ost si bon conroi 
come celui ne si adroit 
hanste ot grosse come perche 
joint a canor qui les rens cerche 
enmi le pis l auberc li fausse 
au cuer li envoie tel sausse 
le fer atout la hante grosse 
li a parmi le cors enosse 
issir li fist sous la mamele 
l arcon derriere de la sele 
li pechoie par desous l auve 
par la croupe du destrier fauve 
l emporte a terre et cil se pasme 
quant il revint sa vertu blasme 
et dist qu ains mais par chevalier 
ne guerpi sele de destrier 
souvent se pasme le sanc pert 
se plaie bende et le sanc tert 
vint au cheval par l estrier monte 
qu il recuide vengier sa honte 
mais quant il volt le cheval poindre 
ne pot vers lui son escu joindre 
chiet li sa lance et ses escus 
et li ber chiet tous esperdus 
sor la grope se rest pasmés 
et de l angoisse reverssés 
procelias point par le renc 
et vit canor qui pert le sanc 
a la terre restoit cheois 
pasmés s estoit plus de yy fois 
cele part point et a lui vait 
sor lui s arreste grant duel fait 
ireement ses mains detort 
et a son oes ore la mort 
es bras le prent et descent jus 
' canor " fait il ' tant mar i fus 
ta grant proesce et ton grant sens 
t a fait morir en poi de tens 
se vous morés por vostre amour 
sera mes cuers mis en tristour " 
as resnes prist le destrier sor 
entre ses bras monta canor 
sor lui plorent maint chevalier 
qui avoient canor mout chier 
droit a romme l en font porter 
mout ot bon mire pour saver 
qui bien garirent le vassal 
ne morut mie de cest mal 
athis par la bataille point 
souvent abat et souvent joint 
joint a sabot de valferont 
toute la boucle li desront 
desous li trenche la chemise 
el cors li a sa lance mise 
mort l abati sor une combe 
onques sor lui n i ot fait tombe 
dytes de bile fu mout prous 
le pris cuidoit avoir de tous 
en la presse fiert un rommain 
l auberc li fausse et le clavain 
sa lance li conduist el cors 
si qu il le fist paroir defors 
mort le trebuche en mout poi d eure 
la gent de romme mout le pleure 
por lui plorent maint chevalier 
ireement le vont vengier 
lors veissiés rommains combatre 
de ceuls de bile mout abatre 
procelias fu mout iriés 
por canor qui estoit bleciés 
son anemi vit de soi pres 
ireement feri dites 
celui qui ot canor navré 
tout son hauberc li a faussé 
le cuir li trenche sor le pis 
qu ains ne l garanti li samis 
mort l abati devant le roi 
bilas esgarde devant soi 
et voit son frere qui est mors 
adonques fu li dieuls mout fors 
lors veissiés plourer la gent 
li rois se pasme mout souvent 
' evas tu soies li maudis 
moi et mes hommes as trais 
tu me feis en ceste terre 
a toi venir et mouvoir guerre 
or m en feras a honte issir 
et entour moi ma gent morir 
ja la perte n iert estoree 
qui n iert creue en ta contree 
par foi gaiete mar vous vi 
la vostre amor m a tout trai 
et destruite ma compaignie 
ne ja de vous n avrai aie 
je pert ma gent et si pert vous 
n est merveille se sui irous 
hai dites biau sire chiers 
li grans duels de toi est mout fiers 
qui est entrés dedens mon cors 
que a nul jour n en istra fors " 
sor lui se pasme crie et brait 
la gent de bile grant duel fait 
por lor seignor et por le mort 
cist plais lor vint a desconfort 
a grant merveille en ont paour 
n en tiennent pas si bien l estour 
come il faisoient de devant 
car mout se vont affebloiant 
cil de romme furent mout preu 
mout tiennent en l estour bon leu 
icels de bile ont esmaiés 
et del ferir mout empiriés 
ireement lor courent seure 
mout en ocient en poi d eure 
cil n i porent l estour soffrir 
quant il virent les gens venir 
et la mesaventure grant 
que si les vont souvent tornant 
ne l porent mais plus endurer 
le roi ont fait irié monter 
lor mort ont pris et si s en vont 
et de la perte grant duel font 
as nes s en vont fuiant mout let 
la gent de romme apres euls vet 
es nes les font par force entrer 
la veissiés tel cop donner 
la gent de romme en ocist mout 
mais cil de bile sont estout 
sor euls recoevrent a vertu 
tout le havre lor ont tolu 
a cele pointe ont pris athis 
qui s est devant les autres mis 
mout lor avoit fait grant dommage 
et de lor gent mort el rivage 
mais li rommain les escrierent 
et jusqu as nes les remenerent 
a grant force les mistrent ens 
mout lor ocient de lor gens 
tous en estoit sanglans li pors 
tant i avoit de bilains mors 
bilas se fist desaancrer 
or s en vost bilas retorner 
procelias et li rommain 
issent de port viennent au plain 
procelias point par la lande 
athis son compaignon demande 
mout par voldroit a lui parler 
et de lor estre raconter 
il le voloit a romme traire 
por ses noces qu il voloit faire 
ne l verra mais prochainement 
eincois avra son cuer dolent 
uns dansiaus point qui vers lui vait 
tendrement pleure et grant duel fait 
' sire " fait il ' athis est pris 
li bilain l ont en lor nes mis " 
procelias l a regardé 
son cheval a tost arresté 
mue coulor et devint noirs 
' diva " fait il ' puet estre voirs 
qu il aient pris mon compaignon 
ses tu se il est voirs ou non " 
cil li respont qu il le vit prendre 
et a bilas lor seignor rendre 
procelias de dueil souspire 
detort ses poins ses cheveus tire 
a dens chei sor son destrier 
ainsqu il se poist redrecier 
yy fois se pasme en un tenant 
et demenoit un duel mout grant 
' ahi athis biaus dous compains 
n est merveille se je vous plains 
car mais de vostre loiaute 
ne vi homme de mere né 
ne porroit pas estre trouvés 
hons qui eust tantes bontes 
la vostre compaignie amoie 
qu en joie mettre vous cuidoie 
amis et donner ma seror 
partir vous voloie m onnor 
por vous l avoie escombatue 
et a bilas le roi tolue 
ou estes vous cil vous en maine 
qui vous metra en mout grant paine 
il vous voldra la honte rendre 
et le damage mout chier vendre 
le damage de ses barons 
qu en cest pais fait li avons 
ne cuit que me verrois ja mes " 
souvent se pasme tout ades 
mais li rommain le conforterent 
qui en la cite l en menerent 
a romme vint procelias 
de son duel faire fu tous las 
son compaignon de rien n oublie 
mout regrete sa compaignie 
maintes gens pleurent pour les deus 
' ha las " fait il ' or sui je seuls 
ne nous verra on mais aler 
amis ensamble ne parler 
ne me diras jamais mon bon 
ne jou aussi jamais del ton 
nous solions estre tout un 
or dira on mais a chascun 
a chascun dira on par soi 
departi sommes moi et toi " 
lors si se pasme derechief 
icil complaint li sont mout grief 
en son palais descent a pie 
entor lui ot maint homme irié 
por lui et por sa compaignie 
repleure mout grant baronnie 
gaiete a la parole oie 
qui por son frere les dieus prie 
et por athis communalment 
qu il les garisse de torment 
quant ele oi que pris estoit 
athis et bilas l en menoit 
o lui lié en sa contree 
a la terre chei pasmee 
son vis depiece et bat son cors 
et detire ses cheveus sors 
blasme sa vie et sa jouvente 
' lasse " fait ele ' povre dolente 
maleuree que ferai 
jamais joie ne bien n avrai 
athis quant je vous ai perdu 
or m est il trop mesavenu 
amis vous m estiés donnés 
or estes de moi dessevrés 
or nous couvient a departir 
quant je vous cuidoie tenir 
ahi athis cortois et sages 
tes hardemens et tes corages 
ta grant biaute et ta proesce 
a mis mon cors en grant destrece 
amis pour vous m estuet morir 
je n en puis mie a mains venir 
mout connois bien vostre valour 
abatre vous vi en l estour 
le roi bilas mout pres de moi 
sor le col de mon palefroi 
vostre proesce li moustrastes 
voiant euls tous me ramenastes 
lors fu samblant que vous queistes 
et par la resne me preistes 
a romme m en envoissois 
mais li conduis me fu tolois 
li rois bilas le gita mort 
puis m en cuida mener au port 
lors me rescoust canors li dux 
ne vous vi puis n en dirai plus 
ce poise moi j en sui dolente 
la vostre joie m est trop lente " 
de duel se pasme mout souvent 
les mains detort son paile fent 
grant piece fu en pamoison 
que on n en pot avoir raison 
li plus dient que morte estoit 
car ele avoit le cors tout froit 
d aigue le vis li arouserent 
et en seant la redrecerent 
mais trop demaine grant dolor 
athis restoit en grant paour 
li rois bilas l en maine o soi 
qui le metra en grant effroi 
devant soi le fist amener 
puis le commande a desarmer 
athis remest en son bliaut 
qui du hauberc ot eu chaut 
mout par fu biaus s ot le vis fier 
et resambla bien chevalier 
biaus fu et gens et bien tailliés 
et de ses armes camoissiés 
bilas l esgarde si l apele 
ja li dira male nouvele 
' athis " fait il ' mal vous estait 
par tens vous bastirai tel plait 
qu a vostre avis sera mout maus 
et destruiables et mortaus 
par vous m est grans maus avenus 
que mes hommes en ai perdus 
mort sont mi homme et mi conte 
et moi feistes mout grant honte 
que de mon cheval m abatistes 
et moi m amie me tolsistes 
gaiete que j en amenoie 
la riens el mont que plus amoie 
procelias m ocist mon frere 
mais par la foi que doi mon pere 
jamais de pain ne mengerois 
tantque gaiete me rendrois 
que je l avrai en ma baillie 
ou vous perdrés pour li la vie " 
athis respont mout corroucous 
' sire " fait il ' encontre vous 
n ai ore rien se merci non 
vous me tendrois en tel prison 
con vous plera ce m est avis 
car en vos las m avés or mis 
se vous volés vous m ocirois 
et se volés vous me lairois 
mais par ma mort ne par ma vie 
de gaiete n avrés vous mie 
car ele n est en mon destroit 
ne si grant fais ne sofferroit 
qu ele daignast por moi venir 
el me lairoit aincois morir " 
tant ont nagié et tant couru 
o le bon vent qu il ont eu 
qu el regne bilas arriverent 
et lor nes ilec aancrerent 
la gent bilas contre lui vait 
demande lui con li estait 
il lor respont mout a perdu 
en la terre de romme ou fu 
' o les rommains me combati 
mout lor fis mal et plus perdi 
por gaiete que alai querre 
m ont desconfit enmi lor terre " 
si l a perdu o ceuls de la 
autre fois regaaignera 
entrés en est en la cite 
la nuit i ot grant duel mené 
o lui en a mené athis 
en tel prison l a bilas mis 
onques mais hons ne vit plus male 
sa freche coulor devint pale 
en grans buies et en carkans 
li covendra soffrir ahans 
en mal gesir en geuner 
li covendra lonc tens ester 
tantque dieus li envoit secours 
mais mout justiché l a amors 
de gaiete et du compaignon 
plus l angoisse que la prison 
il les regrete toute jour 
athis soeffre double dolour 
de la prison et de s amie 
mout maine dolereuse vie 
' par diu gaiete " fait athis 
' or me poise quant je sui vis 
or vous ai je du tout perdue 
la vostre joie est derompue 
or sommes nous si dessevré 
jamais ne serons rassamblé 
li rois bilas nous a partis 
li rassemblers iert a envis 
il me tient ci en tel paine 
que mout pres de la mort me maine 
mais pis me fait la vostre amor 
que ma prison ne ma dolour 
li uns m est maus li autres gries 
faut me li cuers deult me li chies 
icist charchans mout me justise 
que tout le cors me tort et brise 
et ces buies me font mout mal 
qui si me poisent contreval 
la char me trenchent et les os 
ne puis avoir point de repos 
bele se fussiés de moi pres 
mout prisasse petit cest fes " 
d ire et d angoisse s est pasmés 
desus le marbre est relevés 
' ahi " fait il ' procelias 
compains jamais ne me verras 
por toi ai mout le cuer dolent 
et tu por moi le tien souvent 
de trois choses sui en martire 
et toutes trois me font desfire 
por ma prison et por m amie 
amis et por ta compaignie 
de ces yy sui si a malaise 
que ne sent chose qui me plaise 
tant sui destrains ne sai que faire 
ne je n en sai a nul chief traire 
asses voldroie mieus morir 
que ceste angoisse soustenir 
car qui tost muert il est garis 
puisque tous biens li est faillis " 
en ceste paine estoit athis 
en la prison ou il est mis 
pour lui pleure souvent des ieuls 
procelias n a gaires mieuls 
por lui gemist et por lui pleure 
por lui traveille et por lui eure 
por lui estoient en torment 
il et sa suer communement 
andui faisoient sacrefise 
et maintenoient le servise 
qu athis mete de prison fors 
et de mal deffende son cors 
procelias a conseil pris 
a son pere et a ses amis 
qu il fera de son compaignon 
que bilas tient en sa prison 
evas estoit de grant vaillance 
et ot en romme grant puissance 
por la dolour de ses enfans 
qu il vit tristes mornes pensans 
et por le merveillous servis 
que por lui avoit fait athis 
que son fil li gari de mort 
li rendi le guerredon fort 
son fil apele si li dit 
ce que li vint en grant delit 
toutes pars mande chevaliers 
les convenans jones legiers 
trop lor donra or et argent 
s es paiera a lor talent 
' ne laisserai por nul avoir 
que je n aille bile asseoir 
je meismes mes cors irai 
et de prison le geterai 
ja te fist il si grant servise 
de ta moillier que il ot prise 
qu il te donna por garison 
contre service guerredon 
qui prent service se l doit rendre 
ou len le doit jugier a pendre " 
mout en fu lies procelias 
grant mercis rent son pere evas 
de ce que dit mout le mercie 
de son corage et de s aie 
environ soi les siens manda 
et les chevaliers assambla 
tantqu en ot bien yy mile 
qui iront avec lui a bile 
tantqu il furent tuit assamblé 
et herbergié par la cite 
evas lor fist mout bel present 
mout lor donna or et argent 
qui n ot armes ne garnemens 
evas lor en donna mout gens 
procelias a mout grant sens 
et mout prist en soi grant porpens 
lors li remembre del secors 
que athis fist l empereor 
quant cil d egipte o lor effors 
arriverent a romme es pors 
et li gasterent son pais 
hommes et proie orent ja pris 
et lui conquis et retenu 
et de son cheval abatu 
or l en rende le guerredon 
viegne au secours son compaignon 
lors vint a lui en son palais 
tout belement et tout en pais 
a l empereour a parlé 
si li a dit sa volente 
' sire empereres romulus " 
ce dist procelias li dus 
' je vieng a vous a grant besoing 
car je nen ai de targier soing 
mes compains est en autre terre 
nostre anemi l ont pris par guerre 
rois je vous pri car i alés 
et de vos hommes i menés 
si vous membre de cel mestier 
qu athis vous ot sous cel gravier 
quant cil d egipte arrivé furent 
et par vostre terre corurent 
rois vous i fustes abatus 
en la bataille retenus 
li preus athis vous secorut 
et tant ensamble o vous estut 
qu il vous delivra par son branc 
et remonta sor l auferrant 
tant vous aida tant vous valut 
et avec vous tant i estut 
que cil furent desbareté 
et de la contree gité 
et s en alerent tuit irié 
et nous retornames tuit lie 
s or vous en membre rendés li 
empereres vostre merci 
por amor de lui et de nous 
mout est de secours besoignous 
procelias " ce dist li rois 
' athis est mout preus et cortois 
en lui a mout bon chevalier 
li siens secours m ot ja mestier 
une chose vous dirai bien 
que je ne li faudrai de rien 
je l secourrai a mon pooir 
appareilliés sui del mouvoir 
tous ceuls menrai de mon pais 
et manderai tous mes amis 
je manderai tous les lontains 
et semondrai tous les prochains 
tous mes hommes o moi menrai 
ja un tout sol n en i lairai 
qui en cheval puisse monter 
ne qui armes puisse porter 
et cil qui avec moi n iront 
il et lor oir serf en seront 
ja ne sera en cele terre 
athis que je ne l aille querre 
mout par sera fors la prisons 
se a force ne l en traions 
s il m ot mestier je l rendrai lui 
del guerredon aprestés sui " 
procelias mercis l en rent 
' sire " fait il ' hastivement 
nous covendroit cest secours faire 
il n a mestier de tarder gaire 
car cil qui le tient le tormente 
athis nen a mestier d atente " 
li rois respont ' j en sui garnis " 
lors envoia tous ses escris 
par maintes pars isnelement 
et assambla toute sa gent 
quant il ot sa gent assamblee 
desous romme en la contree 
tendent lor tentes sor la mer 
et firent lor nes aprester 
de quanqu onques mestier lor fu 
en mer s enpaignent de vertu 
lor voiles drecent sor les mars 
bone gent ot procelias 
bon vent orent por mer passer 
ne tarderent gaires en mer 
quant il orent la mer passee 
s arrivent une matinee 
en la terre bilas le roi 
qui mout est plains de grant desroi 
lor tres tendent environ bile 
plus en i tendent de yy mile 
li courreour vont par la terre 
por vitaille et por eve querre 
robent et proient et destruient 
et li vilain braient et fuient 
mout s en reviennent bien garnis 
par la terre lievent les cris 
cil qui fuient et perdu sont 
au roi bilas dire le vont 
qu en sa terre sont arrivé 
estrange gent qui sont armé 
bilas fu mout de grant corage 
et sot de guerre tout l usage 
car si parent autretel furent 
onques gaires en pais n esturent 
par sa terre les rommains vit 
sa gent apele si lor dit 
' seignor " fait il ' or n i a plus 
veés rommains et romulus 
qui keurent par nostre pais 
et cuident delivrer athis 
mout lor cuit deffaire lor conte 
qu athis me fist ja si grant honte 
que de mon cheval m abati 
et ma moillier me retoli 
que rois evas m avoit donnee 
por lui perdi de ma mesnee 
or l en rendrai le guerredon 
que je l tieng ci en ma prison 
dont il jamais fors nen istra 
por la venjance ci morra 
il n i a plus issons nous en 
tuit nous vengerons par grant sen 
issons la fors si nous armon 
et nos eschieles devison 
ainsque lor gent se soit logie 
et de bataille appareillie 
lor porrions faire grant domage 
or soions tuit hardi et sage 
n entendons mie a trop jouster 
n i porrons riens conquester 
li rommain sont bon chevalier 
en bataille fort et legier 
se l peussiens par enging faire 
que des tentes les peussons traire 
ainsque soient li autre arivé 
l avront li premier comparé 
et penssés tuit del bien ferir 
se nous les poons estormer 
flatir les ferions en mer " 
icil monterent tuit errant 
qui de ferir sont desirrant 
cil de bile sont fors issu 
bien furent yy escu 
lor anemi furent mortal 
qui en lor terre lor font mal 
mout volentiers s en vengeroient 
de ceus de romme s il pooient 
de lor forriers ont asses pris 
qui en lor terre se sont mis 
et de lor tentes remuer 
qui revenoient tuit troussé 
ceuls en mainent en la cite 
yy batailles establies 
de chevaliers mout bien garnies 
hurtent a ceuls qui se logierent 
et qui lor paveillons fichierent 
hardiement entr euls s embatent 
mout en ocient et abatent 
trop i perdent li tendeour 
jusques desus l empereour 
les menerent tous desconfis 
qu il les trouverent desgarnis 
procelias et l emperere 
canor li dus qui o euls ere 
furent isnelement armé 
s ont le cor d olifant sonné 
lors gens assamblent et enseignent 
qui de ferir pas ne se faignent 
ordenees ont lor batailles 
quant ont lachies lor ventailles 
encontre ceuls de bile viennent 
li bon vassal tuit joint se tiennent 
bien s encontrerent li premier 
la veissiés escus percier 
haubers derompre hiaumes fendre 
parmi eschines brans estendre 
en estant furent li vassal 
par terre jurent li cheval 
onques plus fier caploieis 
ne vit nus hons as brans forbis 
la ot hiaumes et escus quas 
l emperere et li rois bilas 
s entrefierent par tel vertu 
que despecié sont lor escu 
li hauberc sont serré et fort 
qui les deffendirent de mort 
devant un tref s entrabatirent 
au relever s entreferirent 
sor les hiaumes des brans letrés 
si qu il les ont esquartelés 
la mellee fu des yy rois 
bien s entrefierent demanois 
mais ne l porent lor gent soffrir 
que lor seignor veissent morir 
car d yy pars mains vaincroient 
se lor seignor perdu avoient 
monter les font d yy pars 
n es tindrent mie por coars 
que li roi erent bacheler 
si se voloient esprouver 
procelias et laides 
li preus canor et carides 
s entreferirent trestuit yy 
les deus en veissiés abatre 
de chascune part en chiet uns 
por ce fu li poindres communs 
canors li biaus fu abatus 
et laides fu retenus 
procelias le sien en maine 
canor de remonter se paine 
quant fu montés si trait le branc 
carides fiert de maintenant 
celui qui l avoit abatu 
si que le nes li a tolu 
des esperons hurte le sor 
et joint un neveu canor 
et cil a lui hardiement 
des lances se firent present 
sor les escus li hauberc faillent 
as fers des lances les desmaillent 
ides l a navré sor le flanc 
et cil l abat du destrier blanc 
perteus fu de bile cuens 
parmi l estour conduist les suens 
mout par avoit riche compaigne 
joint a un prince de rommaigne 
l auberc li fausse devers destre 
parmi l eschine li fait nestre 
trestout son fer si l abat morne 
le cheval prent si s en retorne 
de l autre part ert uns archiers 
qui de traire estoit bien maniers 
une saiete ot encochiee 
parmi le cors li a lanciee 
li cuens chai la noise lieve 
le dueil de lui les bilains grieve 
desor lui fu mout grant duel fait 
li sien i firent cris et brait 
car il n avoit devers le roi 
nul si haut homme forsque soi 
bilas n avoit nul si haut homme 
mout le domagent cil de romme 
mar vit de gaiete l amour 
souvent i a perte et irour 
son frere et ses meillours amis 
li ont de cele guerre ocis 
mout par s en vait desconfortant 
et ceuls de romme a redoutant 
sor les bilains poignent et proient 
et vilainement les conroient 
de ci que pres de la cite 
sont li bilain ferant mené 
li sergant et li citoien 
issent del mur viennent au plain 
une gent est de bile issue 
qui lor a faite grant aiue 
lors veissiés mout grant estour 
quant cil dedens issent as lour 
bilas ot bien felon corage 
mout li poise del mariage 
de gaiete qu avoir ne puet 
et que lessier la li estuet 
s il ne s en venge mout s amort 
une grant lance tint mout fort 
qu il avoit a escient prise 
lors se porpensse en quele guise 
porra procelias ocirre 
devers la destre part se vire 
bilas ot mout felon talent 
procelias het durement 
por son frere qu il li ocist 
et sous romme le desconfist 
ne le pot consieurre en l escu 
sor le hauberc maillié menu 
le fiert derrier en trespassant 
de la lance grosse et trenchant 
les mailles ront si l a faussé 
par devers le destre coste 
le fiert el cors la char li trenche 
bilas li a fait une ganche 
lors fist un ris outre s en passe 
procelias pert une masse 
del sanc qui ist parmi la plaie 
canors le vit mout s en esmaie 
canors voit son cousin navré 
le roi bilas oultre passé 
mout fu dolans quant vit le sanc 
qui li issoit del destre flanc 
vers bilas point par grant aleure 
' par foi " fait il ' cuivert parjure 
traitres mar l avés feru 
ja vous sera mout chier vendu " 
bilas respont ' vous i mentés 
sire bilas et tort avés 
de vous meisme avrés paour 
ainsque partés de cest estour 
je vous rendrai le grant hontage 
que me feistes el rivage " 
l uns lait courre vers l autre et fiert 
li preus canors bien le requiert 
et li rois lui pas ne failli 
merveillous cop si le feri 
de la lance qu il porte fort 
l escu li fent ja l eust mort 
quant vers destre glica li fers 
ne faussa mie li haubers 
la lance a en l escu lessiee 
canor a la soe brisiee 
outre s en passe et trait l espee 
la lance a en l escu copee 
li dui vassal sont dessevré 
car entr euls yy avoit passé 
de ceuls de romme une compaigne 
qui a bilas tolent la plaigne 
procelias se fu bendés 
car il estoit el flanc navrés 
bilas l encontre son branc trait 
qui as rommains domage fait 
sa lance tint par les quamois 
ja se tendra li rois por mois 
vers le roi point sa lance esloingne 
ne tendra pas cest plait a songe 
parmi le pis fiert son cheval 
ceste jouste li fist mout mal 
li fers s en ist par les regnons 
la lance brise en deus troncons 
en terre en est entrés li bous 
li chevaus en traverse tous 
entre les troncons en traverse 
ne pot aler ses chevaus verse 
li rois chei et ses destriers 
li relevers li fu mout gries 
li rois avoit mout grant anui 
car ses chevaus gisoit sor lui 
ne pot lever n avoit l effors 
car ses chevaus ert sor lui mors 
procelias isnelement 
desor le roi bilas descent 
les las del hiaume li colpa 
et la teste li desarma 
le chief en volt a son branc prendre 
quant bilas vit qu il se vieult rendre 
bilas li a crié merci 
' frans chevaliers por diu merci 
merci " fait il ' procelias 
se tu me ocis pechie feras 
se ne m ocis a ton talent 
en pues avoir or et argent " 
procelias fu debonaire 
quant voit bilas qu il veult plet faire 
et qu envers lui si s umelie 
ne li veult par tolir la vie 
mout grant pitie li prist del roi 
le cheval boute desor soi 
la fiance de bilas prent 
et li rois s espee li rent 
canors est cele part venus 
desor le roi est descendus 
quant vit qu il ot prison plevie 
et que il fu en lor baillie 
un cheval li a amené 
si ont le roi bilas monté 
au roi de romme le livrerent 
en sa merci le presenterent 
quant cil de bile et del pais 
virent que lor seignor fu pris 
tuit ont la bataille guerpie 
quant lor seignor n i voient mie 
en la cite s en repairierent 
del deffendre s appareillierent 
ferment les portes sor le mur 
si ne sont gaires asseur 
et bilas fu devant le roi 
en sa prison et par sa foi 
plait lor veult faire a lor talent 
athis rendra premierement 
et sa terre tendra de romme 
dorenavant l avront si homme 
il et li sien sous lui seront 
tous jours a romme obeiront 
por euls despendra son tresor 
mout lor donra argent et or 
procelias et romulus 
li rois evas canor li dus 
dient ' nus plus ne li demande " 
li rois bilas ostages mande 
de ses amis de ses parens 
tantque bien fu a lor talent 
ses ostages a fait venir 
asses en ont a lor plaisir 
son grant tresor a effondré 
asses lor a avoir donné 
athis a de la prison trait 
cui il avoit mout grant mal fait 
romulus le rendi evas 
mout en fu lies procelias 
quant il ot delivré athis 
que bilas ot en prison mis 
et li rommain furent mout lie 
de ce qu il l orent gaaignié 
toute la terre sans devise 
et la cite desous aus mise 
et quanc onques bilas avoit 
lui et sa terre et son destroit 
son hommage prist l emperere 
toute la premiere conqueste 
que rommain firent ce fu ceste 
apres conquistrent tout le mont 
si con la mers clot en reont 
toute la terre sous soi tint 
cesar li prous qui apres vint 
as rommains fu bien avenu 
et par proesce et par vertu 
orent finee ceste guerre 
et desous auls mise la terre 
lor nes ont fait appareillier 
qu il s en voloient repairier 
fors les ont faites aporter 
et tout lor afaire atorner 
de tost corre par mer s empaignent 
bilas et si ami remaignent 
en rommaigne sont arrivé 
mout pres de romme la cite 
des nes issent grant joie en ont 
et cil de romme encontre vont 
s es rechoivent a grant victoire 
cest fait mistrent en lor estoire 
de ce commencierent lor livre 
mout furent puis prou et delivre 
li rommain qui de ceuls issirent 
et mainte terre sous auls mistrent 
a romme mainent tel deduit 
par la cite avoit tel bruit 
grant et petit s esjoissoient 
et grant leesce demenoient 
gaiete de sa joie est lie 
qui lonc tans ot esté irie 
mout li fu bone la nouvele 
sor toutes autres li fu bele 
mout ot grant joie de son pere 
de son ami et de son frere 
mais la joie de son ami 
li a le cuer tout esbaudi 
por lui avoit eu grant ire 
mout fu lie quant oi dire 
que il l orent sain amené 
et que dieus li avoit donné 
quant l emperere entra en romme 
la veissiés joster maint homme 
qui en chantant mainent grant joie 
desqu eneas issi de troie 
et menelaus l ot essiliee 
ne vit on gent si forment liee 
comme a romme furent le jour 
por la gent et por lor seignour 
li rois descent ens el pales 
evas el sien cardiones 
recut les gans recut l espee 
mout ot grant joie demenee 
cardiones baisa avant 
et puis sa fille en souspirant 
demande lui s il est tous lies 
et il respont ' oil hetiés " 
lors a commandé le souper 
mout richement a atorner 
mais athis et procelias 
et gaiete n i penssent pas 
ne cardiones de noiant 
en une chambre solement 
s en alerent tuit yy ensamble 
iloec dient ce que lor samble 
dui et dui sont appareillié 
li un sont mout des autres lie 
mainent lor joie et lor leesce 
et lor deduit et lor baudece 
evas n a soing de plus atendre 
or veult athis gaiete rendre 
il set qu entr euls a grant amour 
or le tendroit len a folour 
s il les faisoit plus estre en paine 
car li travaus d amors les paine 
tous ses amis mander a fait 
a chief veult traire de cest plait 
par le conseil de ses amis 
a sa fille donnee athis 
espousee l a richement 
les noces firent hautement 
mains riches dons i ot donnés 
de jougleors fu mout loés 
onques plus riches ne pot estre 
et por joer a la palestre 
entre gaiete et son seignor 
erent en joie chascun jor 
bien avoient lor volente 
de ce que tant ont desirré 
cest sejour orent longuement 
car mout estoit a lor talent 
li rommain furent essaucié 
et par maint regne sont prisié 
par ce qu il orent por athis 
bilas et son regne sousmis 
mout par estoient grans lor los 
grant piece furent a repos 
a sejour furent plus d un an 
qu il n orent paine ne ahan 
un jour s aloit esbanoier 
athis li prous o sa moillier 
procelias cardiones 
tuit quatre issirent del pales 
et monterent li compaignon 
chascuns sor un mul arragon 
et lor moilliers tout enssement 
remonterent mout richement 
defors romme s en vont deduire 
chascuns veult sa femme conduire 
vestu estoient a train 
trestuit de paile alexandrin 
et dui et dui vont chevauchant 
et main et main entretenant 
chascun d auls yy menoit s amie 
mout par avoient bele vie 
ains ne veistes yy paraus 
tant bons amis ne si feaus 
trestuit quatre mout s entramoient 
a merveille s entravenoient 
lonc la cite jouste le mur 
chevauchoient lie et seur 
procelias aloit devant 
il et la soe conseillant 
li preus athis apres lui vient 
par la regne gaiete tient 
une piece ont par euls alé 
apres resont tuit assamblé 
or parlerent ensamble tuit 
de lor afaire par deduit 
premierement parla athis 
' compains " fait il ' vous m avés mis 
en grant honnour et en richece 
et en valour et en hautece 
la riens u mont m avés donnee 
que j ai tous jours plus desiree 
mes lignages me desherite 
et si tiennent ma terre quite 
et je demour ici a romme 
bien me tiennent a malvais homme 
mais par la foi que je vous doi 
ne l avront mes en pais sans moi 
ou moi ou euls covient morir 
je n es puis mais en pais soffrir 
jones hons sui desherités 
ne doi avoir mes volentes 
en autre terre qu en la moie 
autres a or ce que j avoie 
ouvrer m estuet par autrui main 
or me covient que je me pain 
dont je puisse vivre en avant " 
a cest mot le laist a itant 
' desherités se tu ies ore 
tu pues asses avoir encore 
len sueffre bien un an sa honte 
apres tient on un autre conte 
a bien lonc tans puet on vengier 
son domage et son encombrier 
je ai asses terre a nous dous 
ne poons estre soufraitous 
et par le monde asses en a 
teus n en a point qui en avra 
qui est preudons se il n a terre 
s i face roi d autre conquerre " 
athis respont ' vous dites voir 
mais qui ne puet le sien avoir 
malvaisement porra l autrui 
conquerre quant li a tolui " 
procelias respont ' par foi 
compains va i et je t otroi 
et si menons mout grant compaigne 
de ceuls de bile et de rommaigne 
par la terre sofferons paine 
tendons nos tres devant athene 
et s en ne la te voloit rendre 
si preissons conseil del prendre 
sempres soit arse et destruite 
comment abat cil qui ne luite " 
athis respont ' bien avés dit 
cist plais me torne a grant delit " 
quant il orent asses parlé 
en romme sont parlant entré 
en lor chambres les dames vont 
en grant paine li vassal sont 
devant evas en sont venu 
cest plait li ont amenteu 
evas estoit de mout grant sens 
' enfant " fait il ' de vostre tens 
vous covendroit faire et pener 
dont peussiés croistre et monter 
ja refurent vostre ancessour 
tous jours en paine et en dolour " 
si come il erent en cest plait 
uns messages descent a hait 
qui erranment venoit d athaine 
ses chevaus ert en grant alaine 
evas salue et ses amis 
et enapres demande athis 
athis respont quant il l oi 
' messagier frere voi me ci 
sire " fait il ' ton pere est mors 
saches le dueil en est mout fors 
mout en sont cil d athaine irié 
son regne t a quite laissié 
mais uns tiens cousins le te tost 
lides qu ains amer ne te vost 
tu n as la plus prochain parent 
por ce a saisi ton tenement 
riches hons est de fort lignage 
por ce te tolt ton heritage 
et dit que jamais ne l laira 
ne por nul homme ne l rendra 
porchace toi comment tu l aies 
s or as amis si les essaies 
dont as tu mout fol escient 
se ainssi pers ton tenement " 
de la nouvele poise evas 
mout fait grant duel procelias 
athis se pasme quatre fois 
sor le marbre chei tous frois 
quant il revint ses cheveus ront 
cil font grant dueil qu entor lui sont 
' peres " fait il ' courtois et sages 
de vostre mort est grans domages 
vous m amiés con vostre fil 
quant me chassastes en essil 
par le los fu de vos parens 
qui avoient lor cuers dolens 
por tantque j avoie fait don 
de ma moillier mon compaignon 
qu il fu si por li en destroit 
que pres de la mort en estoit 
a lui reving en cest pais 
or m a esté verais amis 
il ra por moi tant fait de la 
que bien s en est vengiés de ca 
demi son regne o sa serour 
m a donné quite par amor 
gaiete qui est franche femme 
qui n est se non por moi au regne 
donnee estoit bilas le roi 
et on li retoli por moi 
or me retolent cil ma terre 
ne puet mie manoir sans guerre " 
la mort savis fu mout ploree 
et sa vie mout regretee 
evas plore la compaignie 
qu il orent bone eu en lor vie 
et procelias le bienfait 
que il ot en athaines trait 
evas a athis apelé 
mout bon conseil li a donné 
qu il deviengne hons l empereor 
et recoive de lui s onnor 
ses hons deviegne de sa terre 
si li aidera a conquerre 
puis ne li porra pas faillir 
ne de secours a lui guenchir 
par le conseil de dant evas 
entre athis et procelias 
sont a l empereour venu 
athis a de lui receu 
toute sa terre quitement 
et de lui prist son chasement 
ce dist athis ' sire emperere 
nouvelement est mors mes pere 
la terre m est toute remise 
mais uns miens parens l a reprise 
apres sa mort le m a tolue 
et a son oes l a receue 
mes cousins est par sa hautesce 
pris a ma terre par sa noblesce 
m a tolue ma teneure 
ou il n a loi ne droiture 
or vous requier com a seignor 
com a haut homme de valor 
que vous m aidiés mon droit a querre 
par quoi je puisse avoir ma terre " 
l emperere li respondi 
' athis " fait il ' je vous afi 
qu a court terme la vous rendrai 
ou toute la moie perdrai " 
athis bonement l en mercie 
' sire " fait il ' la vostre aie 
me covendroit hastivement " 
l emperere mande sa gent 
de toutes pars les assambla 
mout grande compaignie i a 
et li compaignon remanderent 
merveillouse gent assamblerent 
quant orent assamblé lor oirre 
en mer s empaignent en soloire 
mout par ont bien lor nes garies 
de toutes choses replenies 
de nagier painent et estrivent 
au port desous athaine arrivent 
parmi la terre qui fu plaine 
tendent lor tres parmi athaine 
athis ne veult que la contree 
soit par la gent neant gastee 
ne que li correour premier 
doivent le pais essillier 
tantque il en aient parlé 
as senatours de la cite 
ses messages envoie athis 
par le conseil de ses amis 
as citoiens as senatours 
as haus hommes et as meillours 
que il li feissent droiture 
et rendissent sa teneure 
ainssi con ses peres la tint 
et ses ancestres qu i ains vint 
et s il le vosissent a tort 
aincois en seroient mil mort 
et mains murs a terre cherroit 
ainsqu il lor laist ainssi son droit 
a son parent mande lides 
qui doit estre ses amis pres 
que de son droit ne s entremete 
ne en sa terre ne se mete 
s a tort l a pris a droit li rende 
si en sera fius de l amende 
et s il ne l fait il le deffie 
et s il en puet avoir baillie 
ne puet avoir fiance jor 
en sa vie ne en s amor 
li message s en sont torné 
errant vienent en la cite 
as senatours as citoiens 
as haus hommes et as moiens 
ont bien raconté lor message 
sans vilenie et sans outrage 
lides voiant tous araisonnent 
et de droiture l araisonnent 
li message dient lides 
tout souavet et tout en pes 
' athis te mande et te requiert 
la terre qui de lui afiert 
qui eschaoite est de son pere 
et ses drois est et ses drois ere 
que tu li rendes sans nul plait 
car ce est drois et que il l ait 
nous l en chassames a grant tort 
et querions trestuit sa mort 
por sa femme qu il ot laissiee 
et son compaignon otroiee 
asses l a mise hautement 
et mout est bien a son talent 
cil li ra sa serour donnee 
et la moitie de sa contree 
riches est d ommes et d avoir 
mout a en romme grant pooir 
a grant compaignie d armés 
est en ceste terre arrivés 
l empereres est en s aie 
toute sa terre a enbanie 
n i est remes petis ne grans 
qui ait passé plus de quinze ans 
en ceste terre sont venu 
ja sont li paveillon tendu 
athis requiert s onnor de ca 
se li rendés il la prendra 
et se vous ne li volés rendre 
il le vous cuide mout chier vendre 
il doit avoir l onnor son pere 
mieus que li nies ne que li frere 
athis doit bien la terre avoir 
que nous n i savons plus droit oir 
seignor haut homme vous d athaine 
ne vous metés a tort en paine 
ne vous lessiés desheriter 
ne vos terres por lui gaster 
athis si demande et semont 
tous ceuls qui en athaine sont 
qu il li tiegnent a droit cestui 
ne n i sueffrent guerre por lui 
ne li lessiés sa terre toldre 
car cest damage estouvra soldre 
s encontre lui volés tenir 
cestui et lui s onnor tolir 
tuit en serois desherités 
et li riches povres clamés " 
lides s en est levés en pies 
' seignor " fait il ' de ce m oiés 
athis vous mande grant oultrage 
qui vous requiert son heritage 
il vous honni ce savés bien 
c onques nuls hons ne fist tel rien 
donnastes lui vostre parente 
cardiones qui mout ert gente 
qui de la meillor gent estoit 
qui en ceste contree soit 
il en a fait tel traison 
et si vilaine mesprison 
qu en dormant mist o li gesir 
son compaignon por li honnir 
apres li donna sa moillier 
onques por vous ne l volt lessier 
il a honni et nous et vous 
tous li blasmes en est sor dous 
puis l envoia en autre terre 
ses frere ne l pot plus sofferre 
car comme fel avoit erré 
et faite grant desloiaute 
toute s onnor avoit perdue 
et sa terre m est escheue 
ce m est avis drois est et biens 
n i a parent tant soit prochiens 
or est cil as rommains tornés 
o soi les a ci amenés 
donné lor a nostre contree 
mais ains sera chier comparee 
se sor vous metés les rommains 
des haus hommes feront vilains 
li rommain ne sevent partir 
tout voelent prendre et retenir 
il sont des essilliés de troie 
qui mieus aiment dolor que joie 
tous jours volent destruire terre 
et soffrir paine por aquerre 
nostre cites est bone et fors 
nous ne cremons pas lor effors " 
callas parla apres lides 
qui fu freres cardiones 
mout li poise de sa serour 
qu il tint le plait a deshonnour 
qu athis ot fait quant l ot donnee 
et en autre terre menee 
dist aus messages ' alés an 
ce sachiés bien que n iert oan 
qu athis preigne nule partie 
por ce que nous ne l amons mie 
jamais n avra part en cest regne 
ja a il prise a romme femme 
soit riches hons et si soit la 
et nous relaist en pais de ca 
n avons mestier d acoillir gent 
qui nous meissent en torment 
athaine est riche et assasee 
ne volons pas que soit troublee " 
lors respondent li messagier 
' vous la verrés tost corroucier 
li rois de romme vous deffie 
et athis et sa compaignie 
si verrois par vostre contree 
mainte vile arsse et robee " 
atant s en tornerent as tres 
et cil d athaines sont remes 
et calas et li dus lides 
haut homme erent prince pales 
c estoient li seignor d athaine 
toute l autre gent citoienne 
a euls se tiennent de trestout 
et si les croient tout de bout 
conrois et armes et destriers 
ont atornés riches et chiers 
guerre desirent li pluisour 
car trop estoient a sejour 
et li messagier sont venu 
au tref le roi sont descendu 
au roi content et as rommains 
la parole des citoiains 
ja vers athis ne feront plait 
por quoi neant en la terre ait 
ne prisent gaires ceuls de romme 
cil d athaines sont mout riche homme 
fort homme sont de grant pooir 
asses ont rentes et avoir 
tuit li homme de la cite 
s en sont par devers lui torné 
athis respont ' or n i a plus 
qui a cheval si monte sus 
compains " fait il ' or vous envi 
or n i a gaires que je vi 
que m aatistes por ma femme 
c on en menoit en autre regne 
or vous raatis de ma terre 
que vous la m aidiés a conquerre " 
lors monterent mais ce fu tost 
dont veissiés estormir l ost 
li forrier courent par la terre 
por proie et por avoir conquerre 
mout i gaaignent li premier 
chargié s en viennent li forrier 
car la contree ert d avoir plaine 
en pais avoit esté athaine 
plus de cent ans que guerre n ot 
que nule gent n i guerreot 
li riche homme de la cite 
estoient si asseuré 
ne savoient armes porter 
ne guerre faire ne jouster 
n amoient pas chevalerie 
tuit entendoient a clergie 
tous li savoirs i ert del mont 
et lor clergie par tout font 
fors itant come je vous di 
li bacheler jone et hardi 
a romme li auquant aloient 
et chevalerie aprenoient 
et a porter lor garnemens 
et a faire tornoiemens 
mout petit de ceuls i avoit 
d icele gent qui ce savoit 
quant cil dedens ceuls defors virent 
qui lor pais ardent et pristrent 
fors s en sont issu a bandon 
la veissiés tant confanon 
callas et lides vont premiers 
ensamble o euls mains chevaliers 
premier issent de la cite 
mout furent gentement armé 
vers euls chevauchent par la plaigne 
et ont o euls une compaigne 
de bachelers de greignor pris 
qui estoient de guerre apris 
et avoient besoins veus 
chevaliers pris et abatus 
ceuls covendra l estor soffrir 
se il le pueent maintenir 
en athaine par tout crierent 
li crieour par tout alerent 
' onques n i ait ne bas ne haut 
qui au besoing defors nen aut " 
lors s en issent li citoien 
et li bourgois et li vilain 
li chanoine li clerc d escole 
une gent de guerre mout fole 
n ierent mie a besoing delivre 
mieus savoient garder en livre 
vestu orent lor chapes lees 
et grans botes orent chaucees 
ne sorent au besoing que dire 
mout firent bien a desconfire 
li premier qui devant aloient 
et en besoing esté avoient 
le sofferront encor petit 
car ne sera qui lor ait 
parmi le champ broche calas 
et vait joindre a procelias 
por sa seror forment li grieve 
qu il en mena d athaine ou ere 
mout par li torne a grant hontage 
il li fera s il puet domage 
sor les escus les lances brisent 
sor les hiaumes qui a or luisent 
se fierent si des brans molus 
que les cercles en ont rompus 
procelias fiert son serorge 
qui de la lance l escolorge 
tel li donna del branc d acier 
que les arcons li fist voidier 
a terre furent li rommain 
sempres furent de lui prochain 
li rommain et procelias 
l en menerent plus que le pas 
puis le conduient en sa tente 
de lui secorre n a atente 
athis broche et a lides point 
et ses cousins vers li repoint 
si s entrefierent li cousin 
qu esclices font del fust fresnin 
outre s en passent a l estour 
quant lides fu entre les lour 
ne s en sot mie bien partir 
ne de son poindre bien guenchir 
canor le fiert si en travers 
qu enmi le champ le porte envers 
sor lui sont andui descendu 
son vert hiaume li ont tolu 
et la ventaille deslaciee 
ja eust la teste trenchiee 
quant lides crie athis merci 
' cousins " fait il ' por diu te pri 
ne m oci pas tien je te rent 
toute la terre quitement 
se j ai esté vers toi vilains 
d umilite resoies plains 
ostages t en ferai venir 
de mes parens a ton plaisir " 
athis ne set vers ce que dire 
lors li otroie puis souspire 
car il ert mout cortois et frans 
par les dous bras li saut li sans 
se l fait a sa tente mener 
et le commande a desarmer 
desque cil dui sont retenu 
l autre gent n a l estor tenu 
encois s en est fuie arriere 
car de guerre n iert coustumiere 
plus lor cheirent jus des botes 
a ceuls que norri aristotes 
et d esperons et de chapiaus 
et de chapes et de mantiaus 
qu en ne vendroit en un marchie 
mout par s en vont desbarrochié 
mout i perdent les citoiain 
et mout gaaignent li rommain 
as tentes repairent tuit lie 
que mout i orent gaaignié 
lides et callas se plaignoient 
et lor ostages querre envoient 
amenés lor en ont asses 
de ceuls d athaine des ainsnes 
athis ont rendue sa terre 
si que jamais n en sera guerre 
et callas lor a mout donné 
del grant avoir de la cite 
mout bonement se departirent 
et mout bone part entr euls firent 
li rommain en lor nes entrerent 
et cil d athaines s en alerent 
si s en retornent en athaine 
james n ierent de guerre en paine 
n en porroient avoir nul los 
lonc sejour aiment et repos 
lor escriptures et lor lois 
voloient maintenir aincois 
de guerre ne chevalerie 
n ont mais cure de la folie 
et la gent de romme arriverent 
pres del toivre en romme entrerent 
a romme sont mout tost venu 
car mout lor fu bien avenu 
des dous roiaumes que ont conquis 
et les barons desous euls mis 
onc li rommains puis ne finerent 
ne longuement ne reposerent 
tantqu il orent conquis le mont 
si con la mer clot en reont 
li compaignon ne s asseurent 
de lor afaire en paine furent 
lor oirre font appareillier 
a evas et a sa moillier 
et au roi et a ses feauls 
prennent paroles et consaus 
lors s en retornent en athaine 
chascuns sa femme o soi en maine 
la esturent par plusors ans 
tantque lor femmes ont enfans 
et il furent asseuré 
lors sont bonement dessevré 
procelias s en vint a romme 
au departir plorent si homme 
en lor manoirs en pais esturent 
et de bon cuer compaignon furent 
tous jours s amerent de bon cuer 
ne se faillirent a nul fuer 
onques plus bone compaignie 
de dous hommes ne fu oie 
ci faut li contes d alixandre 
qui veult qu en ault ses vers espandre 
et soient oi en maint lieu 
et que len ait en l oir preu 
alixandres voirement dist 
qui ceste estoire nous escrist 
que mieus vault sages sans avoir 
que ne fait riches sans savoir 
or nous doint dieus bone aventure 
que li contes avant ne dure 
