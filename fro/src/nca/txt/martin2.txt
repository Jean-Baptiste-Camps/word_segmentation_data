quant el le veit tantost li crie 
' beaus filz ne me laissier tu mie 
beaus filz ca vien beau fils retorne 
molt me laisses pensive et morne 
beaus filz et tu n as de mei cure 
bien ai perdu la norreture 
que j ai fait en toi longuement " 
martins a regardé comment 
cele le set et bret et crie 
jhesu crist docement en prie 
que li pleust que s en tornast 
que sa voie ne destornast 
tantost si cum el esgardeit 
vit que tote la terre ardeit 
et fut si la flamble creue 
qu ele l a perdu de veue 
persois fut molt esbaie 
quant vit que n i passereit mie 
por le fou qui l a destorbee 
si s en est d ilueques tornee 
et dit que james n o verra 
et martin son chemin erra 
por ce fut terre arse apelee 
et une eglise i ot fondee 
ou maintes miracles avienent 
que si chanoine de tors tenent 
menarz esteit zz herbergeres 
davant son huis esteit zz lerres 
qui viveit de herbergerie 
a menart porteit grant envie 
por ce qu il hostes ot sovent 
une nuit en ot fait convent 
o un si l a la nuit tué 
lors sot bien qu il ot tot sué 
si la justice le seust 
si pensa comment deceust 
menart que il n o sache mie 
au matin en sa marchaucie 
mist le mort quant el fut overte 
la teste li a beien coverte 
et tot le cors que lom n o voie 
puis se met d iluec a la voie 
si est a son hostel torné 
vers prime quant fut ajorné 
vit menart qu ilec s ombreia 
lors veit a lui si li preia 
que li donast un poi de fein 
a son cheval qui mort de fein 
por l erbre qu i veneit atendre 
menart li dist qu il en aut prendre 
car li rasteas esteit demez 
de fein qui ert her seir remez 
cil i vient et tantost s escrie 
' sainte marie aie aie " 
si a tot le cors descovert 
li huis esteient tuit overt 
si sunt trestuit au cri venu 
menart ont pris et detenu 
quant il virent cele merveille 
menart durement se merveille 
que c estoit ne que poeit estre 
qu il ne saveit qu entor son estre 
fust nus hom ne mort ne tuez 
molt a le jor esté huez 
puis l ont lié et l ont mené 
a pavee et enchartrené 
l endemain fut menez en cort 
mes qui ne peche si encort 
ce solt lom en reproche dire 
molt ot dolor et honte et ire 
quant il distrent qu il le prendreient 
si cum il le juger voleient 
ez vos martin qui abuta 
lor jugement lor rebuta 
et dist que pas dreit ne jugeient 
mes si leaument affieient 
qu il ni autre n i prendreit mort 
bien saureient qui l aureit mort 
lors le li ont cil affié 
et martins a de deprié 
que il demonstrat qui l ocist 
et si nule cope i ot cist 
iloec esteit en une biere 
le mort descoverte la chiere 
si a davant trestoz nommé 
celui qui l avoit assommé 
et dist que menarz n aveit cope 
de cel meffait dont lon l encope 
eissi fut maynarz delivrez 
qui ert a tort a mort livrez 
quant persois a ce veu 
si a martin bien conneu 
qui dist que il retornereit 
quant li morz au vif parlereit 
si ne fut onques tel joie faite 
com ele et sis sires ont faite 
d ilec a melan s entorna 
ou un hermitage atorna 
ou puis sejorna longement 
sainz ambroises novelement 
ert evesques de la cite 
d ilec fut puis martin geté 
si cum dedevant vous contai 
puisque commencé cest conte ai 
j o finerai quar lom m en prie 
eissi avint qu en lombardie 
nule vigne vin ne chargerent 
totes les genz molt s esmaierent 
comment cel an passer porreient 
li proveire mes ne chanteient 
nule messe quar il n oserent 
chanter sanz vin ainz le mostrerent 
a lor evesque ensenlepas 
l evesque ne s apense pas 
de rien qu il deust demander 
ainz a fait a martin mander 
qu il li mandast que il fereit 
ne saveit cum il chantereit 
car point de vin n ot en la terre 
s en aveit fait par mainz lous querre 
ne si n en troveit point a vendre 
au messager commanda prendre 
martins dous raisins de sa treille 
son coteau tantost apareille 
li messagers si les copa 
mes ge cuit bien qu a un cop a 
trenché les reisins qu il esteient 
molt petit et si pendilleient 
a zz sep devant l ermitage 
qui li doneit zz poi d umbrage 
martins li dist que il deist 
a l evesque que il preist 
un grein de reisin a chanter 
puis feist trestoz achanter 
ses toneaus et bien relier 
si qu il s i peust bien fier 
et les empleist toz d eve nete 
et en chascun d os zz grein mete 
des dous grapes qu il aveit prises 
si fust de ce faiz li services 
einssi fut fait ensi i mistrent 
de l eve et des greins et puis fistrent 
lo celer fermer vistement 
lors boilli cele eve ensement 
cum si ce fust vins blans d aucerre 
ou d issodun ou de sausserre 
cil qui au celer sont alé 
tant ne quant n i sunt avalé 
por la force ainz s en retornerent 
a l evesque et si li conterent 
que si toneau si fort boilleient 
qu au celer entrer ne poeient 
enssi fu l eve en vin muee 
s en a l evesque en la contree 
doné dun la messe chanterent 
et clerc et lai molt le loerent 
ne de boivre onques ne recrurent 
ainz distrent c ommes vins ne burent 
qui si tost montessont en teste 
por ce beit chascuns a sa feste 
de ses vins et son celer ovre 
en remembrance de ceste ovre 
vers france s en vint puis encai 
si li avint joste gencai 
pres de peiters que de herberge 
n ot point ne nus ne l i herberge 
s en ot il genz prié assez 
las esteit et si rert lassez 
ses asnes qu il solt chevaucher 
car trop esteient chevau cher 
si ne le voleit pas aprendre 
desoz zz arbre ala prendre 
son hostel quant n en pot aul faire 
desoz ot ne sai qui fait traire 
treis perres faites comme creche 
la foille nent esteit pas seche 
qui bele et vert por umbreier 
puis est martins alez seeir 
de l erbe et son asne lia 
a de en qui toz se fia 
pria que il le li gardast 
mes ainzque on gaires tardast 
s en vint o d erbe une poignie 
entre tandis ot aragie 
l espaule a l asne zz lou sauvages 
et tant li ot mangé des nages 
et do ventre qu i l ot tué 
lors a martins le lou hué 
qu autre chose ne l en pot faire 
irez vers lo pre s en repaire 
dom il aveit l erbe aportee 
iloec a povre gent trovee 
qui l erbe de cel pre faucheient 
et li distrent qu il l aporteient 
a poitiers chascun an de dete 
au rei quar l erbe esteit si nete 
et teus que por nule rien nee 
ne lessast qu il n i fust portee 
quant martins oi sanz faille ot 
que la povre gent traveillot 
sus les prez a sa main levee 
et tel maleicon donee 
c onques puis beste n i pot pestre 
ne nule qui onc peust nestre 
ne mengereit encore de l erbe 
et por ceu dist lom en proverbe 
que en la garde deu menga 
li lous l ane onc ne s en venga 
puis vindrent genz qui pas ne crurent 
le miracle si cum xxx 
si firent pors et chos planter 
si vos di que j oi conter 
que de ce que il i plantissont 
por nule rien ne mengissont 
prez maleiez est apelez 
qui ja par beste n ert pelez 
a rome aleit par lombardie 
si a iqui novele oie 
de saint moran qui habitot 
en zz tertre que tot quite ot 
que nus hom fors lui n i esta 
au plus tost qu il pot s apresta 
do tertre poier contremont 
car la bonte molt le semont 
dum cil ert qui amont esteit 
et d aler molt l amonesteit 
quant sus le tertre fut poiez 
do poier fut molt anoiez 
mes molt grant joie s entrefirent 
cil qui onc mes ne s entrevirent 
premerement s entrebaiserent 
et puis apres s entreprierent 
que li uns por l autre preast 
que damedex les avoiast 
de faire ovre de charite 
et de tenir humilite 
martins lores enquis li a 
coment esté tant iqui a 
ne si de rien aveit sofraite 
cil li dist que loing esteit creite 
l eve qui li est aportee 
si ot mainte soif enduree 
ainzque il aveir en peust 
ne pres n aveit riens qu il beust 
lors dist martins qu il preereit 
jhesu crist tantqu il li donreit 
eve a sa vie sostenir 
seinz moranz ne se pot tenir 
de plorer puis s agenoilleirent 
ambedui et a de prierent 
que venir eve ilec feist 
mes ainzque nus d os s aseist 
sordeit ilec une fontaine 
d eve nete et bien clere et saine 
puis i fu une vile faite 
ou por l eve s est la grant trete 
que saint moran tuit apelerent 
por le saint qu il i enterrerent 
a arge com j oi conter 
volt une feiz martins chanter 
si oit raines qui chanteient 
et joste l eglise crieient 
en fossez qui ilec esteient 
ou si grant noise li faseient 
qu il ne poeit a riens atendre 
lors lor manda sanz plus atendre 
par saint briz que se teussent 
si qu ilec chanter peussent 
la messe qui ert commencee 
onques puis nesune feee 
les raines nul mot ne sonerent 
quant ot chanté si s en tornerent 
la voie qu il orent emprise 
de la sentence qu il ot mise 
pesa a martin durement 
si dist a saint briz vistement 
que la sentence relaschast 
et qu il son asne atachast 
ilec quar dormir se voleit 
le bordon que porter soleit 
a mis sainz briz joste sa teste 
le son as piez puis ne s areste 
pointet ainz a sa voie alee 
quar bien i ot leue et demee 
de la ou ot martin laissé 
vers le fosse s est abaissé 
si dist ' raine martin te mande 
que tu chantes et t o commande " 
une sanz plus lor en chanta 
n onc puis si cum lom me conta 
n en chanta plus nule saison 
d eles plus conte ne faison 
fors de saint briz qui s en torna 
mes en nul leu fet nul torna 
jusque a martin qui sanz veiller 
ot puis dormi a merveller 
se commenca quant ot veu 
que li bordon furent creu 
qui en terre fiché esteient 
tant creisseient et foillisseient 
que au dessoz tel umbre ot 
qui trestot martin aumbrot 
qui davant se moreit de chaut 
de lor bordons gaires ne chaut 
a nul d os ainceis s en tornerent 
vers saint sovein ou il alerent 
li paisant d iluec delez 
les ont puis toz jorz apelez 
les arbres saint martin le riche 
mes deables qui les genz triche 
en fist puis molt mesavenir 
a zz que il i fist venir 
por faire busche a son chaufage 
si en trencha l un mes que sage 
ne fust pas quar bien s en vencha 
cil a qui son arbre trencha 
quant a sa maison ot portee 
le seir la busche qu ot copee 
sus une sele s en monta 
por atteindre pain qu amont a 
si se torna desoz son pie 
si que tot le col se rompie 
les genz lores s espoenterent 
n onc puis adeser n i oserent 
une feiz raleit sanz mensonge 
vers une vile de saintonge 
que naiogialo nommeient 
cil de la vile eve puiseient 
a zz pois en une valee 
sis asnes avoit enduree 
grant seif le jor a desmesure 
si encontra par aventure 
un qui ot eve poisee 
vers lui a sa voie xxx 
et li dist que il li preeit 
qu a l asne sus que il seeit 
zz petit de l eve pretast 
et cil dit qu ilec n arestat 
einz alast aval la valee 
si s ert la sa beste abevree 
a zz poiz que il trovereit 
car de la soe ne donreit 
a lui ni autre por rien nee 
puis a une femme encontree 
qui tantost a l asne en donna 
cum pointet l en araisona 
et puis est a l autre corue 
martins l a puis aconsegue 
et li dist qu ilec orendreit 
tot le service li rendreit 
qu ot fait a lui et a sa beste 
sus l asne pointet ne s areste 
ainz vait a terre et jhesu priee 
qu a cele femme seit donee 
esve ilec d aucune fontaine 
tantost sailli d eve une vaine 
si granz que toz les arrosa 
martins lores se reposa 
delez l asne sus une perre 
son pie en mist sus une esquerre 
sis anes si parut la trace 
encore est la pierre en la place 
et la fontaine grant et lee 
ou ot une vile fondee 
a tors n esteit nus crestiens 
quant il i vint sainz graciens 
qui la precha premerement 
et i morit molt saintement 
quant de cest secle trespassa 
alé devant sa chasse a 
zz jor martins si li priot 
mes de tant cum esté i ot 
ne cuit que gaires li deist 
mesque tantqu il le beneist 
tantost a une voiz oie 
qui li redist et qui li prie 
com a serf de qu o beneisse 
ge ne sai que ge vos deisse 
mes les genz molt se merveilloent 
et tuit a une voiz crioent 
que cil en martin habita 
qui saint ladre resuscita 
si comme si chemins li donne 
s en ala martins a artonne 
qui est joste clermont assise 
ilec aveit en une iglise 
une sainte femme enterree 
qui vitaline esteit nommee 
et por le bien que lom diseit 
de la dame qui la giseit 
i ala et la salua 
et cele tantost rendu a 
a lui devant toz son salu 
et dist qui molt li a valu 
sis venirs et qu einzqu il s en eisse 
por amor deu la beneisse 
puis li a martins demandé 
saveir si jusque devant de 
fut onc ne s el l ot onc veu 
lors dist que tant li ot veu 
ceu qu a vendredi se peignot 
que dex veeir ne la deignot 
puis dist martins que mort esteient 
cil qui les granz pechez faiseient 
quant por si petit tret tel paine 
puis vait si com voie le maine 
vers clermont quant les genz l oirent 
de sa venue s esjoirent 
et a l encontre tuit alerent 
nis les femmes s i charreterent 
et cil quil aler n i poent 
en charrons porter s i faisoent 
martins son asne chevauchot 
dessus une selle guauche ot 
qui forment i mesaveneit 
quant il vit la gent qui veneit 
cil demanda quel gent c esteient 
zz de ceus qui o lui veneient 
si dist que por soul sa venue 
ert la gent contre lui venue 
lors lor dist que pas n entrera 
en la ville ne ne fera 
ja de son cors itel vacance 
tot maintenant sanz attendance 
torne de son asne la bride 
et la gent qui mener l en cuide 
fut molt do retor esbahie 
et debonairement le prie 
que il lor cite visitast 
et que lor malades gitast 
des maladies qu il aveient 
mes tant precher ne le saveient 
que il riens lor en otreiast 
toteveis ainzqu il s an east 
guarit ceus qu il li amenerent 
de toz les maus qu il aporterent 
d ilec retorna vers arthonne 
la ou giseit la sainte nonne 
et li dist qu ele fust molt liee 
que au terz jor sereit envee 
a de et pres de lui sereit 
si qu apartement le verreit 
apres a sa voie tenue 
et la virge s est aparue 
a mainte genz et lor diseit 
que saint martin sor toz priseit 
quar par lui sol aveit eue 
de son sauveor la veue 
vers norille ot tant venté 
qu un arbre aveit escraventé 
li venz qui toz le peceia 
zz jor par ilec s avoia 
martins qui d errer ne cesseit 
quant il vit l arbre qui plesseit 
si fort qu i passer ne poeient 
les genz qui par ilec veneient 
si en a grant pitie eue 
ne d ilec point ne se remue 
jusque dessus ot la croiz faite 
et tantost a une retrete 
li arbres par sei se dreca 
la gent l escorce en depeca 
car li malade garisseient 
qui de cele escorce beveient 
et l arbre gardeit de secher 
li sainz qui onc ne volt pecher 
par orliens zz jor s en veneit 
si cum sis chemins le meneit 
si entra dedenz une iglise 
qui esteit hors des mures assise 
que les genz saint lorens nommeient 
en cele iglise reposeient 
sainz evultres et sainz eingnens 
et martin qui n ert pas maignens 
des membres as genz afaiter 
prist par trestot a agaiter 
saveir ou li cors saint giseient 
genz assez apres lui veneient 
qui les dos tombes li monstrerent 
ou li cors saint se reposerent 
tantost a la terre baisé 
et s oreison a commencé 
xxx 
les armes des sainz que ci a 
la fin do vers li respondirent 
si que tretuit bien l entendirent 
li saint qui enterré estoient 
les genz molt s en esbaisseient 
et sus toz autres le loerent 
dun li saint mort a lui parlerent 
lez bordeaus ou chasteau de blaives 
ert saint romains qui fut molt saives 
de sei vers de bien acquiter 
que pechez n o peust giter 
do haut regne de paradis 
de jeune ot pale le vis 
et le cors tenvre por la haire 
mes tant de bien ne poeit faire 
que la gent por ce le creust 
ne que convertir les peust 
a deu por nesun prechement 
car trestuit enterinement 
sarrazinz et juef esteient 
et lor sacrefice faiseient 
as ymagres qu il aoreient 
car bien certenement cuideient 
que nesuns autres dex ne fust 
fors cil qu il faiseient de fust 
ou de perre ou d aucun metau 
qu il cresseient de lor chetau 
quant acuns biens lor aveneit 
et quant ou lor mesaveneit 
maintenant les redepeceient 
si que le lor trestot osteient 
que de davant mis i aveient 
et por ce lor deu lor plaiseient 
que d os se poeient venger 
ou par batre ou par desdeignier 
ou par faire autre vilanie 
ne saint romain si n oseit mie 
prescher de l incarnacion 
ne de la resurrection 
ne de nule riens de creance 
ainz li teneient a enfance 
quant il au peuple amonesteit 
cumme chascuns ne s apresteit 
de sei por de tost baptizer 
et des ymagres reneier 
qu il en lue de deu aoreient 
et a qui il sacrifieient 
qu en enfer le pullent sereient 
ou toz jorz les tormentereient 
en fou et en flamble diable 
qui erent si espoentable 
que boche ne porreit descrire 
mes onc por rien qu il peust dire 
ne prescher ne se bateerent 
ne lors faus dex ne reneierent 
ainz li crieient et diseient 
que trestot le decopereient 
si de precher ne se cesseit 
et si creire ne les lasseit 
si cum il aveient creu 
car maint prodome aveit eu 
de lor lei qui tot aussi crurent 
ne qui onc tant preché ne furent 
qu autre chose vosissent creire 
mes li sainz ne se vot recreire 
por lor manace de bien faire 
ainz voleit destruire et deffaire 
lor ymagres dedenz lor temples 
si li arragerent les temples 
maintes feiz et bien li batirent 
et sa robe li derompirent 
li sarrazin qui le hairent 
ne depecer ne li soffrirent 
lor dex que depecer voleit 
mes cil qui yy tanz se doleit 
dont les ymagres n abateit 
que de ceu don len le bateit 
pria deu que delivrement 
li feist tel ajuement 
que les ymagres destruisist 
si que nus d os ne li nuisist 
a l abatre et au depecer 
et dex qui les volt adrecer 
et convertir a sa creance 
manda par zz son angre en france 
au bon martin qui lors reignot 
qu en trestot lo monde home n ot 
qu a blaives vossist envoier 
fors lui por faire bateier 
les genz qui sarrazin esteient 
et qui es ymagres creeient 
si alast tost ou seir ou main 
la ou trovereit saint romain 
et les ymagres depecast 
et vers lui le pueple adrecast 
si que tuit en lui creussunt 
et qu en fin perdu ne fussunt 
quant cil oi son mandement 
si s atorna delivrement 
car sis ators petiz esteit 
car fors ce dun se revesteit 
ne portast ja nule feiee 
et sa chapele esteit liee 
dessus son asne et bien trossee 
et quant il aveit voie alee 
a pie si qu o li anuieit 
desus son asne s en poeieit 
qui troteit tote la jornee 
einsi a cele voie alee 
cum ge vos ai ci reconté 
mes par lui et par sa bonte 
sainz romains forment s esjoit 
quant de lui la novelle oit 
car bien saveit que secoruz 
sereit par lui puis est coruz 
encontr a lui et s entrefirent 
tel joie que tuit s esbahirent 
les genz qui a blaives esteient 
a l ostel si cum il deveient 
s en alerent premerement 
puis l enquist sainz romains comment 
esteit la venuz ne qui querre 
et martins dist qu en cele terre 
l aveit jhesu crist envoié 
que li sarrazin reneié 
por lui lor dex reneiessunt 
si que il se bateiessunt 
et creussunt au sauveor 
puis li dist qu il n eust poor 
car lor ymagres brisereit 
ne ja cos ne redoutereit 
qui l orent batu et boté 
quant sainz romains l ot escoté 
et sot que dex l ot envoié 
por ce qu il l en aveit preié 
a ses piez chaeir se laissa 
mes li bons martins s abaissa 
por le lever puis l a baisé 
et sainz romains l a molt aisé 
cele nuit et bien ostelé 
au main a son hoste apelé 
martins et vers le temple alerent 
et o os dos bastons porterent 
dont les ymagres depecerent 
n onc li paien ne se drecerent 
por os rien faire et s esbahirent 
et orent poor quant il virent 
martin qui lor deus debrisa 
et dex si lor cuers espris a 
ileques qu il se convertirent 
et qu a lui batier se firent 
si tost com il lor sermona 
et de proveire ordre donna 
si cum a toz faire soleit 
a saint romain qui ne voleit 
par negun home estre ordenez 
puis s est martins yy jorz penez 
des genz precher qui tant l amoient 
et tant son estre desireient 
que james il ne lor pleust 
que de lor pais se meust 
mes il n i volt plus sejorner 
ainz prist conge por s en torner 
de saint hylaire son bon mestre 
vosist molt martins saveir l estre 
quar de lonc temps ne l ot veu 
beau temps fist car n ot pas pleu 
ainz fu li airz en beau tornez 
si s est zz matin atornez 
martin et son asne meneit 
mes en sa compaigne n aveit 
fors l asne et saint briz solement 
qu il n aloit pas si richement 
come font li autre riche home 
car ja sommer ne portast somme 
ne coffre n autre trosseure 
por lui ne n alast l ambleure 
carz davant lui male trossee 
ne robe d ermine coee 
ne cisemus ne gris ne ver 
ne vestist ja n este ne iver 
fors comme moine robe neire 
ja par lui n enchardist l afeire 
de chevaus ne de vesteure 
einsi aleit par aventure 
a peitiers si cum l ot empris 
mes onques mes ne fut hom pris 
a tel joie ne receuz 
cum il fut quant il fut veuz 
car l evesque premerement 
et clerc et lai tuit ensement 
vindrent de la vile a l issue 
lie et joiant de sa venue 
et por le bien qu en lui saveient 
si tres grant joie li faiseient 
cum lom deit a prodome faire 
puis se remistrent au repaire 
trestuit et martins et si mestres 
par la vile furent as estres 
tuit et totes por l esgarder 
mes il ala sanz point tarder 
a l iglise premerement 
puis s en revint isnelement 
a l ostel au bon saint hylaire 
qui lors esteit de tel affaire 
que robes et chevaucheure 
aveit beles a desmesure 
et deniers et vaisselemente 
et d or et d argent bele et gente 
par sommet si affiement 
resteient en tel estement 
que doze itanz plus li valeient 
qu a nul evesque fait n aveient 
sis hostes rest apareillez 
bel et bien si s est merveillez 
martins de ceu molt durement 
puis li dist par sei solement 
que durement se merveilleit 
saveir comment il ne veilleit 
au sein por amor de doner 
car il le soleit sermoner 
que melz valeit vivre a mesaise 
por amor deu que vivre aise 
et sei comme povre tenir 
melz que richeces maintenir 
et il par ne sai quel parece 
laisseit a doner la richece 
que dex li aveit aprestee 
qui ne li esteit que prestee 
por solement li departir 
si ne s en voleit departir 
ne bien le tens ne saveit mie 
qu il en perdreit la seignorie 
n a evesque pas n avenist 
que li peuples ne se tenist 
au retenir par son exemple 
car de mal esteit la voie ample 
et de bien faire molt estreite 
et il segont deu pas n espleite 
car l ivangile qui ne ment 
dit c uns chamels plus justement 
par une aguille passereit 
que li riches hom n entrereit 
o sa richece en paradis 
por ce loot que sanz devis 
de tot por deu se delivrast 
que deables ne l enivrast 
dou pullent fou de coveitise 
por le sozmetre a sa justice 
lors li respondeit sainz hylaires 
que sis evesques n aveit gaires 
ne valeit pas l une meite 
qu il valeit lors mes espleité 
l ot si zz sons quous qu il aveit 
que tant despendre ne saveit 
ne doner de ca ne de la 
cum sis quous li amoncela 
et or et argent et deniers 
si que toz jorz les pleins peniers 
en aporteit de ne sai dom 
si ne li doneit pas lait don 
quant il sanz i metre autre entente 
aveit tant de si propre rente 
ses maisons ses gaaigneries 
ses vignes et ses praharies 
resteient teles atornees 
qu il chevauchast maintes jornees 
ainzqu il ja trovast sa pareille 
et par en somet raparelle 
a menger si tres vistement 
bel et bien et corteisement 
qu ainzqu il aient la table mise 
et qu il aient bien l eve prise 
a tost atorné a mengier 
termes esteit lors de mengier 
s ont meneis l eve demandee 
por laver si fut aportee 
en bacins d argent nielez 
sus les tables ilec d ilez 
furent hanas d argent assis 
et vaisseaus d or puis s est assis 
martins et li autre environ 
do menger pas ne vos diron 
fors tantque sanz lui plus loer 
ce que len pot de bien trover 
par tot et par mer et par terre 
fist l evesques par son quou querre 
et s il l ot quis a sa devise 
quant il orent tuit l eve prise 
et as tables assis se furent 
li valet au menger corurent 
qui prez esteit si l aporterent 
li un arrere retornerent 
au menger si cum il deveient 
li autre par laienz serveient 
de vin et de quanque il convint 
si cum a chascun en sovint 
martins saint hylaire esgarda 
qui son seignacle lor tarda 
et li dist qu ainzqu il beneist 
qu a lui son quou venir feist 
quar il avant ne mengereit 
en jusqu a lui venuz sereit 
et si li aprendreit comment 
sert si beau et si vistement 
mes il aveit la conneu 
par le saint esprit et veu 
que c esteit diables sanz dote 
qui a nul mau faire ne dote 
ainz le fait tot et le porchace 
l evesque dit que lem le face 
venir tost et cil i alerent 
mes pas o eus ne l amenerent 
car il lor dist que por riens nee 
n ireist jusqu fust atornee 
et tote faite a sa devise 
la chose qu il aveit emprise 
quant il a la novelle oie 
que cil a lui ne vendreit mie 
si i a de chef envoié 
zz valet et molt l a preié 
que nus essoignes ne l tenist 
qu il a lui tantost ne venist 
et cil manda qu il n ireit mie 
qu il aveit si fort maladie 
dom il coiteit qu il se geust 
ne pas ne li en despleust 
car molt volenters se levast 
si li maus tant ne le grevast 
lors commence martins a rire 
et au bon saint hylaire dire 
que sis quous molt petit le prise 
quant por lui n ot la voie enprise 
ou n aveit pas yy pas 
puis li manda qu eneslepas 
venist a lui ou si ce non 
il l amenreit par le grenon 
malegre son sanz atendue 
quant li quous ot bien entendue 
la chose qu il li ot mandee 
si vit bien que de demoree 
n i ot point ne d escusement 
car trop li vendist durement 
si maintenant ne se meust 
ne saveit que faire deust 
car n i ot point d arrestement 
et bien saveit certainement 
que martins molt le honira 
si tost cum davant lui ira 
car ja riens faire ne vosist 
que martins tot ne li tosist 
car par tot bien le conoisseit 
la poors forment l angoisseit 
d i aler car molt le cremeit 
si i ala mes molt gemeit 
et trambleit molt et sospirout 
car grant dolor et grant ire ot 
dom il le convenit partir 
de ce qui son fust sanz partir 
et dun il ert en la saizine 
pas por pas hors de la coisine 
detrers les vallez se bouteit 
car a veeir molt redoteit 
cil qui fut de trestoz mausfez 
martins qui li ot mainz maus faiz 
mes il i vint en bas criant 
et martins li dist en riant 
' longaigne et tu ca que queis 
certes grant hardement feis 
dont tu issi metre en tes voies 
cest prodome et ses genz voleies 
par ta guille et par ton aveir 
or me di quar j o voil saveir 
ou tu cest cors d omme preis 
dedenz le quel tu te meis 
por ta laide facon covrir " 
lors li covint la boche ovrir 
a force qu il le menaca 
si li dist qu il s en porchaca 
car lonc tens aveit espié 
le cors d un escomenié 
qui morut sanz confession 
s en fist sa lige mansion 
car en enfer ou il regnot 
onques si bele chambre n ot 
qu ele esteit de peche joinchie 
et de mau peinte et lanbruchie 
martins de chef enquis li a 
saveir comment il espia 
saint hylaire por lui maufaire 
et cil qui riens ne li pot taire 
li dist que par temps le cuidast 
tel atorner qu il le vuidast 
en enfer sanz nesun retor 
dum il aveit la mestre tor 
car de l aveir don l ot fait riche 
envers deu l aveit si chiche 
que riens n en vossist despleier 
por nul qui l en seust preier 
ainz morist o la coveitise 
de la mauvaise manentise 
por somet s esteit entremis 
tantqu il l aveit en robe mis 
en herneis en chevaucheure 
si qu il s en aleit l ambleure 
en enfer la voie senestre 
et par tens le convenist estre 
car sa maison cheeir feist 
desus lui si qu il l oceist 
et ensi fust sous trestoz quites 
des paroles que cil ot dites 
trestuit li clerc s espoentoent 
et de poor tuit se seignoent 
nis sainz hylaires s en seigna 
mes onc martins ne se deigna 
seigner por riens qu il deist 
ainz dist que le cors jus meist 
et en enfer jus s avalast 
si que james aillors n alast 
tantost sailli de l ome mort 
sathan que en a mainte mort 
si laiz que tant s espoenterent 
trestuit qu a pou qu il desverent 
et a apres sei trahinees 
de l ostel bien yy chevronees 
et si leva tel pullentie 
qui n oleit pas rose florie 
quant martins vit qu il ont eu 
tel poor qu il furent cheu 
a lever sus les commanda 
et a son mestre demanda 
por saveir si il li pleust 
qu o ses oilz veist et seust 
quel menger il li apresteit 
li bons quous qui o lui esteit 
et il dist qu i molt li agree 
lors a martins sa main levee 
si seigna ce qu ot sus la table 
ou aveit menger delitable 
assez et de bien atorné 
mes maintenant fu tot torné 
autrement si que bien connurent 
que tuit li mes qu eloques furent 
crapaus et colevres esteient 
qui par sus la table sailleient 
grenoilles laisardes tortues 
ront tantost ileques veues 
que si durement s effreerent 
que de la table se leverent 
li hanap d argent et les copes 
et li trencheor o les sopes 
qu il ot eu dou larroncin 
devindrent come de roncin 
quant l evesques et li clerc virent 
les miracles si s esbahirent 
et de ce molt martin loerent 
le cors qu il ot laissé giterent 
car enterrez en cimentere 
n est pas nus tex hom cum il ere 
a menger le seir porchacerent 
autre menger dom il mangerent 
et fu li miracles seuz 
qui ne pout pas estre teuz 
martins et saint briz sejornerent 
bien yy jorz puis s en retornerent 
tuit sol sanz autre compaignie 
mes deniers assez n orent mie 
dun il lor vivre achatissont 
car je ne cuie au i portassont 
entre or et argent purement 
que yy deners solement 
ne cil pas trop ne les chargeient 
puis virent si cum il erreient 
zz povre qui grant mesaise ot 
que viellece le mesaisot 
dum il resteit recorbeliz 
dont molt ot perdu les deliz 
car tex fut que nule riens nee 
ne li deust estre veee 
par quei il querre la deignast 
n est nus hom qui ne s en seignast 
dou grant mal et de la destrece 
qu il soffreit por sa vieillece 
martins neis s en esbahit 
qui onc mesaise ne hait 
ainz en ot le jor molt eu 
quar despuisqu il furent meu 
devers petiers don il veneient 
a pie toz jorz alé esteient 
s en fu martins molt anoiez 
et fu sus son asne encroiez 
dom la selle n ert pas doree 
ainz ert fustme et derramee 
car ja nul jor ne s endetast 
por nule rien qu il achatast 
ne sai chevestre ou bride a non 
ce qu il ot mis en son asnon 
par dessus lo groing qu il ne morde 
sis lorains esteit faiz de corde 
et si estrer de mellier furent 
de toz autres bien le connurent 
cil qui onc veu ne l aveient 
einssi entre os dous s en veneient 
le dreit chemin sanz compagnie 
tantqu a martin li povres prie 
que de lui pitie li preist 
por deu ne ne l escondeist 
martins lors a saint briz pria 
que l un des deniers qu o sei a 
tost por amor deu li donast 
et cil dist que il sarmonast 
assez que il ne l aureit mie 
car sa borse n ert pas emplie 
de deniers ainz en ert bien voide 
car il n a pas si cum il coide 
deniers que le seir despendist 
et cil li dist que n entendist 
a ceu quar damedex commande 
que se nus povres li mande 
riens qu il ait qu il le li donast 
que dex le li guerredonast 
sainz briz quant il ot sarmoné 
l a au povre tantost donné 
et li dist qu il laissast ester 
soe merci l amonester 
car en vain se travaillereit 
qui de ce plus le priereit 
car par deu qui le mont reient 
il n en fereit james neient 
maneis le povre ilec laisserent 
et par zz chemin s adrecerent 
que lem lor ot ilec monstré 
si i ront zz povre encontré 
qui aleit o yy eneilles 
qui n aveit pas vaillant yy billes 
de robe ne de chaucemente 
onc creature plus dolente 
ne fut veue en nule terre 
si lor commenca a requerre 
c aucune rien li donessont 
por deu dun il amesessont 
la fain qui trop fort l asprea 
martins lors a saint briz prea 
qu il donast au povre plaignant 
zz denier de son remaignant 
et cil jura que n ou fereit 
car bien le seir lor convenreit 
yy deniers que lor remaigneient 
n a trestoz cex qui se plaigneient 
n en donreit pas qu ainz la seree 
en gastereit une borsee 
ne ja de ce ne le crereit 
car la moneie espoisereit 
par ses dons qui la li baudereit 
et martins dist que melz vaudreit 
que li povres en fust aisez 
si que sis maus fust amaisez 
que ne vaudreit qu il le mengast 
que dex de lui ne se vengast 
por solement cil escondit 
car sainz johan ou sarmon dit 
que li hom que veit en misere 
son povre veisin et son frere 
et a lui do son ne li done 
que de paradis la corone 
a par cel sol meffait perdue 
quant de lui n a pitie eue 
lors dist sainz briz qu assez en mete 
et bien li loe qu il s endete 
por chascun ribaut qui le prie 
quant cele vie li agree 
ne por nul ne la laissereit 
et puis dist que l un l en donreit 
mesque mes ne l aguillonast 
qu a nesun autre en donast 
car por lui ne lor donreit mie 
a toz le vaillant une fie 
puis l a au povre home baillé 
qui l ot ce li fut vis taillé 
et a de s entrecommanderent 
lors ne tarda pas qu il troverent 
zz povre qui ne veeit mie 
et sainz briz a martin escrie 
que ribaut l ont fait espier 
por faire borse deslier 
mes si cil qui li attendeient 
la borse o les deniers aveient 
ne l aureient pas trop greve 
car el sambleit par trop greve 
tant esteit et mole et flaistrie 
tantost vint li cex et lor prie 
c aucuns d os dous bien li feist 
que dex en gloire les veist 
lors a martins le chef drecé 
por prier saint briz por le ce 
et li dist qu il en repartist 
encore zz ainzqu il s en partist 
et de nul plus ne l priereit 
et sainz briz dist que n ou fereit 
ainz alast de l aumones faire 
car il ne poeit le mau traire 
qu il traheit quar ja ne beust 
de bon vin ne ne li pleust 
nul jor a aver le deliet 
ne de viande ne de liet 
si veneit melz que cil braisist 
toz sols que chascuns d os traisist 
nul mal cele nuit par soffraite 
car longe jornee orent faite 
lors dist martins ' gar que ne l dies 
james quar ce nos dit thobies 
qu aumone le peche desteint 
aussi cum le fou l eve esteint 
si vient melz que tu le li bauges 
que tu sanz le doner t en auges " 
sainz briz lors a cel le geta 
et forment a martin dit a 
que james o lui n estereit 
quant il l autre denier donreit 
lors se test martins et ala 
aval zz pui qu il avala 
et sainz briz le veneit suivant 
si ne fut onques riens vivant 
si povre cum il encontrerent 
mes onques mot ne li sonerent 
car martins parler n i osa 
por ceu que sainz briz le chosa 
et cremeit qu il se marreist 
si il nule rien li deist 
si a outre la voie alee 
venue esteit ja la vespree 
quant il a la haie abuterent 
hostel quistrent si le troverent 
legerement car herberger 
le poeit lom come zz berger 
sanz forfeit et sans vilenie 
morz esteit d une maladie 
zz riches borgeis en la vile 
qui n ot pas laissé pau d anguille 
ainz aveit laissé yy guerles 
toz plains de deniers jusqu as orles 
a yy qui les partissunt 
si qu a s arme bien feissunt 
mes li yy si parent esteient 
qui as autres yy bien diseient 
que ja riens n en sereit partie 
si chascuns n aveit sa partie 
mes li autre pas ne loerent 
ainz lor distrent et s acorderent 
qu a martin yy en baillessont 
et vers deu s en aquitissunt 
et lo quart guerle estoiereient 
contre cels qui les assaudreient 
qu einsi ne fust l aumone mise 
fait fut tot segnon lor devise 
car a martin yy en porterent 
et le quart en sauf le poserent 
quant davant sei les vit venir 
martins ne se pot tenir 
c un poi ne reist en celé 
et puis a saint briz apelé 
et lui monstre le guerredon 
qu il aveit eu par le don 
des yy deniers que il donerent 
et dist au povre que il troverent 
si li quarz fust aussi donez 
qu autressi fust guerredonez 
li borgeis molt s en esbahirent 
quant ensi lor conseil oirent 
que nus hom fors els ne saveit 
mes dex tot dit le li aveit 
l endemain par matin errerent 
lor voie ou yy ribauz troverent 
qui le seir devant espierent 
li dui d os a l autre prierent 
que morz ileques se feist 
si que l arcevesque ou veist 
car deniers assez en aureient 
que le seir en vin despendreient 
si le lor a cil otreié 
et cil qui furent deleié 
la teste sanz plus en covrirent 
et grant plor et grant noise firent 
lez celui qui fut estenduz 
quant martins les ot entenduz 
si s en merveilla durement 
puis vint a os delivrement 
si lor demanda qu il aveient 
et cil distrent qu irié esteient 
d un lor compaignon qui mort ere 
car esté orent tot a tere 
ilec por acun denier querre 
dun il fust enfoiz en terre 
ne trové nesun n en aveient 
et por ce lor grant duel faseient 
qu il n orent dou fust enfoiz 
quant martins les ot bien oiz 
qui le barat pas n entendeit 
de son asne jus descendeit 
si en a l arme commandee 
et l en ont li angre portee 
car ja priere ne feist 
a deu dun il l escondeist 
puis fist yy deniers doner 
as ribauz qui embriconer 
par lor trahison le cuiderent 
maneis lor chemins s adrecerent 
et il et saint briz congie pristrent 
et cil a lor compaignon distrent 
qu il levast sus qu assez aveient 
deniers que le seir sopereient 
mes dire ne lor pot riens nee 
car l arme s en esteit alee 
quant li ribaut sa mort conurent 
tantost empres martin corurent 
et la verite li conterent 
et en plorant li manderent 
que lor compaignon lor rendist 
ne qu a lor pechie n entendist 
lors fist martins par sa priere 
l arme de cors venir arriere 
qui lor dist que grant mal li fistrent 
si compaignon qui le li distrent 
quant il de la le fist torner 
ou toz jorz vosist sejorner 
a tors vindrent a la seree 
mes las fut de cele jornee 
martins qui veoz et maigres ere 
car chevauchers veil home enpere 
et afeblist molt par raison 
s ot zz serjant en sa maison 
a cui peseit molt durement 
dun li aleit si feblement 
car ja nul jor ne li pleust 
bevre vin et s il en beust 
il le beveit mauveis et aigre 
li cho resteient eissi maigre 
que il mengeit que ja riens nee 
n i eust fors eve salee 
sis pains ert d orge et dessalez 
pestriz o cendre et tresalez 
menger de peisson et de char 
reteneit trestot a eschar 
si que ja n en vosist gouster 
qui li donast tot sanz coster 
et por ce fu amagriez 
molt forment et afableiez 
tantqu a son serjant vint en pense 
que s il preneit de sa despense 
un poi dum achater feist 
sain que en son menger meist 
si qu il ne s en aperceust 
ne que nous autres ne l seust 
ensi par cele tricherie 
li porreit alonger sa vie 
ou si ce non il li torreit 
a tel dolor qu il en morreit 
si vint lors a lui vistement 
et li dist que delivrement 
por sa deserte li prestast 
deniers dum sollers achatast 
si les li a martins prestez 
si en fut li sains achatez 
et li sollers a une feire 
qui fut de l autre part de leire 
en borc brenous puis s en revint 
par sus le pont si mesdevint 
de lui car en leire perit 
mes leisseir perdre l esperit 
ne volt dex ainz le deffendeit 
por ce que mau n i entendeit 
la novele a martin noncierent 
et qu il i alast li prierent 
si i ala et deu pria 
tantque son serjant qui neia 
ot vif en char en ossemente 
o le lart o sa chaucemente 
donc la verte li a contee 
quant martins l ot tote escotee 
si dist que james ne feist 
qu encore ne li mescheist 
car riens vie ne sosteneit 
fors ce que de par deu veneit 
ainzqu a treves fust l assamblee 
que maximes ot assemblee 
por destruire la gent d espaigne 
ot l empereres par champaigne 
et par tote france mandé 
et generaument commandé 
qu a reins venissent au concire 
car mie voie ert de l empire 
et de france ce li sambla 
si vos di qu il i assambla 
tant rei et tant duc et tant comte 
qu a nis onc nus hom a dreit conte 
a conter trestoz les seust 
mes a martin forment pleust 
qu a cele feiz se remansist 
et molt volentiers se feinsist 
d i aler s il onques osast 
mes bien sot que len l enchosast 
quant il sols n i vosist aler 
si fist sa chapele enmaler 
et dessus son asne encroer 
et il por sei meoz apoer 
porteit zz baston en sa main 
car ja ne a seir ne a main 
ne montast jusqu il fust lassez 
si fut le concire amassez 
ainzqu il a reins fust arrivez 
mes n i ot nul de ses privez 
qui la nuit li prestast hostau 
car nus hom ne vit ost itau 
ne si tres grant plente de gent 
si n ot hostel ne beau ne gent 
cele nuit ainz fut hostelez 
hors de la vile ilec delez 
en une borde molt petite 
la nuit quant sa complie ot dite 
menja ce que fut atorné 
au main quant il fut ajorné 
se leva por chanter matines 
si vit ilec close d espines 
une chapele bien fermee 
s enquist si la messe ert chantee 
et ou ert cil qui la chanta 
mes zz hom d ilec li conta 
que si tres povre esteit l iglise 
que len n i faiseit nul servise 
forsc une feiz en la semaine 
lors lor dist martins que grant peine 
en l autre vie en soffrireient 
cil qui rien doné n i aveient 
et qui poeir orent d ou faire 
si fut zz hom por son afaire 
ilec venuz par aventure 
qui vignes et grant teneure 
aveit de decoste l iglise 
ou il aveit grant peine mise 
por les metre en bon estement 
si dist que por deu preement 
trestot a l iglise donreit 
einsi qu uns prestres i fereit 
chascun jor servise a dreite hore 
n i ot plus fait de la demore 
que l iglise n en fust saisie 
einsi fut la chose fenie 
et tint l iglise longement 
l empereres son parlement 
tint ilec et puis s en tornerent 
martins et cil qui o lui erent 
vers lor pais et vers lor terre 
tantque mort qui toz jorz a guerre 
vers les bons et les maus oblie 
sostrest au prodome la vie 
qui la chose au moster dona 
et envie qui raison n a 
fist les enfanz avant venir 
et le proveire en plet tenir 
de la chose qui fut donné 
si que les genz de la contree 
li loerent qu il la laissast 
et que vers tors tost s eslaissast 
por requerre a martin s aie 
par cui l iglise en fut saisie 
et davantque cil l otreia 
li prestres lores sa voie a 
vers tors le dreit chemin enprise 
tantqu il vint a tors a l iglise 
quant martins ot messe chantee 
si li a la chose contee 
por qu il esteit a tors venuz 
si cum il ert en plet tenuz 
et por saveir qu il en direit 
lors li dist martins qu il ireit 
o lui por ceus amonester 
qu en paiz le laisissont ester 
de la chose qui fut donee 
l endemain a la matinee 
se mist ou dreit chemin ferré 
tantque vers reins a tant erré 
qu il i vint a zz anuitant 
s ot en cel jor d anui tant 
de pluie que toz fut lassez 
au main quant dormi ot assez 
et ses hores totes chantees 
comanda que fussent mandees 
celes genz qui en plaideeient 
le provoire et qui demandeient 
ce dont l iglise esteit saisie 
si vindrent a grant compaignie 
de genz qui lor aparteneient 
et les autres genz i veneient 
por veeir martin solement 
si lor monstra molt doucement 
martins ce qu il ert venuz querre 
et cil distrent que ja la terre 
ne la vigne prestres n aureit 
ja tant sermoner ne saureit 
car lor peres ne pot quiter 
n einsi ses heirs desheriter 
n unques ne l aveit otreié 
lors lor dist martins que neié 
ne peeit estre en nule guise 
que ne fust doné a l iglise 
mes por ous per dreit faire taire 
et por l arme au mort et por faire 
a chascun son bien et son beau 
li demostrassent le tonbeau 
ou lor peres se reposot 
qui donee cele chose ot 
et cil tantost le li mostrerent 
des genz qui por veeir alerent 
ot ilec grant noisse et grant presse 
et martins vers terre s abeisse 
a nuz genoiz ou cimentere 
et a jhesu crist son douz pere 
pria haut que par sa pitie 
li demostrast tele amistie 
que par tut fust aparceu 
que li enfant ot tort eu 
qui por ce la venir le firent 
tantost dou mort la voiz oirent 
et tuit et totes la conurent 
qui crieit que cil mal ne furent 
qui deu et lui ont gerreié 
car il aveit tot otreié 
pardurablement a l iglise 
as enfanz et a toz fu prise 
granz freors de ce qu il oirent 
si vindrent avant et guerpirent 
a l iglise enterinement 
et chascuns do son proprement 
de ceus qui le miracle virent 
granz dous et granz laisses i firent 
si crut molt puis cele chapele 
que len or saint martin apele 
si cum vos orez en la fin 
ainzque ge mon romanz afin 
martins sot einz son finement 
qu il morist et apertement 
l aveit a ses deciples dit 
a qui molt pesa de ce dit 
si le covint aler a cande 
qu entre les clers ot un escande 
dom molt volentiers paiz feist 
si chescun sus lui s en meist 
mes si com l esve vost passer 
vit oisaus assez amasser 
qui dedenz l esve se plumjoient 
et les pessons en aportoient 
et dist a cels qu ilec esteient 
que li oiseaus signifieient 
les deables qui aguetoent 
cels qui en pechei sejornoent 
qui devoroent et mengeient 
ne saouler ne s en poeient 
lors lor commanda qu il s en aillent 
ne que les peissuns plus n asaillent 
tantost li oiseau s en tornerent 
n onc plus illec ne retornerent 
grant piece a cande sejorna 
mes por s en venir s atorna 
quant entre les clers ot paiz fete 
mes fievre quarte le dehete 
qui tote nuit l out travaillié 
tremblé ot molt et baaillié 
et tuit li membre li failleient 
as ses clers qui o lui esteient 
dist que il se moroit sanz dote 
lors i ot mainte temple rote 
des clers qui grant duel demeneent 
et qui ou plorant voiz crieent 
a martin por quoi les lesseit 
qui de ses bens diz les pesseit 
de creance les abevrot 
et de mau toz les desevrot 
par le bien qu il en lui veoient 
et li leu par tens rassaudroient 
les bestes que li patres garde 
quant el auront perdu lor garde 
se l vodront totes acorer 
lors ne se tint pas de plorer 
martins por riens que len li prie 
a jhesu crist doucement prie 
que se il veolt et il l esgart 
que encores son peuple gart 
n en refusera pas la painne 
mes sa voillece molt le painne 
si li fust beau qu il le preist 
de tot ce son voloir feist 
einsi estoit en la balance 
d amor et de bonne esperance 
d amor quar leisser ne voloit 
ses clers qu i molt amer soloit 
d esperance quar paradis 
ne lessast pas por estre vis 
einsi n a pas la mort dotee 
ne n a la vie refusee 
mes molt pria de qu il gardast 
ses clers et qu il les regardast 
onc en son lit ne demora 
de de servir toz jorz ora 
a l esperit qu i pou force ot 
ses membres servir efforcot 
en cendre se vit et en here 
mes si clerc li voloient fere 
son lit et autre chose metre 
mes il n es sofrit entremetre 
de tel surfet einz les chastie 
que james nul d els ne li die 
car l om a qui de de sovient 
sus la cendre morir covient 
n autre example ne l orderoit 
car bien savoit qu il pecheroit 
martins ot toz jorz vers les nues 
les oiz et les mainz estendues 
n onc ne volt l esperit lascheir 
de de proier car molt l a cheir 
li provoire qu ilec estoient 
molt doucement li requeroient 
qu il se tornast sus son coste 
mes onques n en pot estre osté 
et molt volentiers leisé sunt 
einz lor dist qu il i lessesunt 
le ciel voier non pas le mont 
car nostre sire le semont 
et l arme por ce s en prent garde 
par om ira car molt li tarde 
puis a le diable esgardé 
qui grand piece ot ilec gardé 
si de son prou fere i poroit 
si li a dit qu il demoroit 
por noient car riens n i rendra 
ne ja si de plest n avendra 
qu il truisse en lui pechei mortau 
ne doit pas avoir nul mort tau 
mes abraham le recevra 
si com recoivre le devra 
tantost com sa parole ot dite 
l arme del cors s escalebite 
et l en ont li angre portee 
qui grant joie en ont demenee 
sa char tote resplendissoit 
et si grant clarte en issoit 
com si ce fut voirres xxx 
ja soit ce qu i fust volz ou lez 
il semblot enfant de yy ans 
qui fust encores aletanz 
a cande ot molt grant assemblee 
car la novele fut alee 
de la perte que fete avoient 
o grant plors martin regretoient 
et les nonains et li chennoine 
et tuit si deciple et li moine 
et li pueples communement 
nus n i ert qui ne se dement 
de la perte qu il out perdue 
li petevin rorent seue 
cele novele si i vindrent 
et a cels de tors grant plet tindrent 
dou cors qu enporter en voloient 
et distrent qu avoir le devoient 
par reson et par fin covent 
car de moines fist un covent 
en lor pais demeinement 
dum il fust abbas longuement 
et assez le lor ont presté 
or lor avoit dex apresté 
le cors mort si l enporteroient 
et molt bien soffrir s en devoient 
car yy anz l ont eu 
mangé ont o lui et beu 
et parlé de quantqu il voloient 
et cels qui malades estoient 
garissoit toz sanz riens atendre 
et por ce le lor doivent rendre 
li toronjaz lor respondoient 
que mauves argument fesoient 
car meolz avoir le deussent 
a melan car bien peussent 
montrer que o els premerement 
avoit sejorné longuement 
et vers eus s estoit aquitez 
car yy morz ot resuscitez 
en lor pais en lor conte 
et lor fist mainte autre bonte 
mes puisqu en toroigne habita 
nus fors un n en resuscita 
si est resons qu i morz lor rende 
autel servise et autel rente 
autel ennor autel aie 
com il lor ot fet en sa vie 
et si rert costume ancienne 
qu en la cite ou len l ordemne 
soit l arcevesques enterrez 
et bien ot esté enerrez 
quant l arcevesque li donerent 
einsi entr eus grant plet menerent 
enjusqu au soir a la vespree 
la biere o le cors ont posee 
au milou d els si la garderent 
tote nuit mes bien s enivrerent 
li petevin si s endormirent 
tantost li toronjaz sesirent 
le cors et par une fenestre 
l ont hors mis et si firent estre 
genz au dehors qui le recurent 
ou tel joie com fere durent 
s en vont et par leire l enmennent 
des chanz et des criz qu ils demeinnent 
sont esveillé li petevin 
qui aoillé furent de vin 
si ont esté molt esbahi 
et distrent que il sont trahi 
si s en revont o lor grant honte 
d els ne fera plus ici conte 
mes des torenjaz qui montoent 
contremont l esve et enportoent 
lor seignor vers tors dreite voie 
lie et joiant molt de la proie 
qu a petevins orent tolue 
tantqu il vindrent vele tendue 
au port de tors ou s ariverent 
totes les genz encontre alerent 
ou les clers en procession 
ne vos ferai plus mencion 
comment il lurent ne chanterent 
mes noise et plor et duel menerent 
quant il le virent en la biere 
puis s en tornerent toz ariere 
ou le cors por lui enfoir 
lors ne peust len riens oir 
tel noise et tel plet demenerent 
au commun cimetere alerent 
si l ont illeques enterré 
et en on beau sarquo serré 
tors fors soul la cite 
solet estre d antiquite 
apelez communs cemeteres 
illeques vost nostre bons peres 
estre mis ou la povre gent 
ne ne li chaut qui le degent 
puis a sainz briz sus lui fondee 
une iglise mes gueres lee 
ne fut einz ert basse et petite 
maint jor i a la messe dite 
et quant fu morz l i enterrerent 
encor a tors a cloistre perent 
sus la muterne les meiseres 
de petites pierres legeres 
si cum saint gregoire raconte 
quatre et douze anz a conte 
avoit que dex ot mort soferte 
quant de martin avint la perte 
que james ne sera rendue 
vint sex anz ravoit tenue 
l arcevesque quant il la prist 
en ravoit si com len m aprist 
cinquante cinc reondement 
si fut einsi tot droitement 
quatre vinz zz en en vie 
sanz veinne gloire et sanz envie 
sainz severins cil de coloigne 
qui tot en bien metoit sa poigne 
ot le jor chantees 
si a vers le ciel escotees 
les voiz des angres qui chantoient 
qui l arme martin enportoient 
si sot bien que senefiot 
son arcediacre iqui ot 
si li demanda si oies 
avoit amont ces melodies 
cil dist que non et puis escote 
mes onques n i pot oir gote 
lors dist l evesque qu il preiast 
de qu a oir li otroiast 
quant esté grant piece a terre a 
nostre sires li desserra 
les oroilles s a receues 
les voiz et non pas entendues 
l esvesque li dist que c estoient 
les voiz des angres qui chantoient 
por l arme martin qu il enportent 
dom tuit ensemble se confortent 
l arcediacre a escoutee 
chose qui point ne li agree 
si a tost a tors envoié 
as clers et molt lor a prié 
qu i li mandent quel hore il ere 
quant dex prist l arme de lor pere 
et quel jor et quele semaine 
si li mandent qu au diemaine 
quant la mienuit fu passee 
s en ert l arme de lui alee 
lors a li mesagiers troté 
et l arcediacre ot noté 
l ore et le jor qu il lor avint 
si sot bien quant cil de la vint 
que l arme estoit dou cors partie 
l ore qu il ot la voiz oie 
mainte genz par mainz lous oirent 
ausi les angres com il firent 
saint ambroise cil de melan 
ot bien chevauché deme l an 
par sa province que grant ot 
s avint einsi que il chantot 
a melan la messe de mainne 
a cel jor a cel diemainne 
que martins estoit trespassez 
li peuples s estoit amassez 
ilec por oir le servise 
mes einzque len l epitre lise 
s endormit et molt demora 
sur son auter mes molt lor a 
ennoié si l ont esveillié 
et li distrent que someillié 
avoit assez si feist lere 
a son clerc de saint pou xxx 
cil dist qu asez se sont hasté 
car n avoit pas son tens gasté 
einz avoit puis prou conquesté 
car en toroinne avoit esté 
por commander l arme son frere 
saint martin de tors qui mort ere 
les genz de ce molt s esbahirent 
en toroinne enquerre firent 
si c est voirs qu il l ait commandee 
si lor fu la verte mandee 
einsi cum cil la lor ot dite 
qu i i ala en esperite 
a tors grant plor et grant cri ot 
por sa mort mes un clerc i ot 
qui dist a toz qu il ireit querre 
par tot et par mer et par terre 
si que james ne sejorroit 
por savoir se trover porroit 
ne clerc ne moinne ne hermite 
qui fust de si haute merite 
et si dist qu o soi porteroit 
sa vie et que il la feroit 
par tot lere communement 
se vos volez oir comment 
fut apelez cist crestiens 
ge vos di que postumiens 
fu nommez a mon escient 
cil a pres yy anz orient 
de vile en vile tot marchié 
mes onques feire ne marchie 
n i vit ou ne trovast la vie 
ne nul home qui ne li die 
les miracles qui i estoient 
einsi com trovez les avoient 
en sa vie qui fu escrite 
des ors voil que vos soit descrite 
la voie que cil a alee 
a nerbonne a primes trovee 
une nef qu iliec a loee 
puis alerent vele levee 
en yy jorz jusque au port d afrique 
en la tere ot mainte relique 
de sainz si li vint en corage 
qu il iroit enjusque a cartage 
por saint ciprien le martir 
einzque d ilec vosist partir 
meneis a ses fardes trosees 
et erra par maintes jornees 
par la terre et puis s en torna 
a la nef qu il ne sejorna 
tant ne quant einz se mist en mer 
mes nus hom ne peust enmer 
a i estre cele feiee 
mes quant el fu bien aprochee 
d alixandre ou aler quidoient 
li vent si fort la demenoient 
qu a pou trestuit ne perillerent 
li notonier lores fichierent 
a ancres dom la nef aresterent 
et hors a la terre menerent 
en bateaus qu ileques avoient 
les gens qui cremeillos estoient 
postumiens lors esgarda 
la terre que nus ne garda 
ne qui pointeit n ert coltivee 
si a alé leue et demiee 
por savoir se gent estesunt 
en la terre ou nul ble ne sunt 
qui povre ert en tote seson 
si a veue une maison 
qui n estoit pas ne grant ne bele 
ainz fut assise en la gravele 
lez la terre petite et basse 
bien coverte si que n i passe 
nulle pluie qui onc pleust 
maisqu il onc pleu i eust 
n oit onques au pais dire 
mes plus i ventot tot a tire 
qu en nul lou et plus le douteient 
car li vent plus fort i ventoient 
qu en nul leu de mer ne fesoient 
nul germe nul ble n i cressoient 
qu en ne trove qui rien i mete 
tant ert la terre et herre et meite 
par vent qui tote la despeice 
la ou ert ferme une piece 
avoit de grosse herbe verdure 
qu il menoient en pasture 
les oeilles que il avoient 
les povres genz dou leit vivoient 
et de pain d orge li plus riche 
ne ja ne guastelet ne miche 
de nul forment n i menjessunt 
car nul ble qu il i semessunt 
fors orge sanz plus n i creust 
ne ja ble semé n i eust 
qui plus de yy jorz durast 
qu en terre ne se meurast 
si que bien cuillir le poeient 
les genz en la terre n estoient 
fors por ce qu il estoit seu 
que quite estoient de treu 
de la meson dire revoil 
que dedenz vit un home voil 
qui de peaus avoit vesteure 
et menoit molt grant aleure 
une moele que il tornot 
o sa main ne ne sejornot 
au torner mes quant l entendoit 
maintenant saluz li rendoit 
et le recut molt bonnement 
puis enquist de son estement 
l omme voillart postumiens 
por savoir s il ert crestiens 
si com il ne si genz fussent 
ilec qui ausi creussent 
lors commenca cil a plorer 
et ausi com por l aorer 
a genoiz devant lui se mist 
et le baisa puis s entremist 
d aprester ce qu il menjoroient 
n a yy homes qu ilec estoient 
n aporta for un pain demie 
d orge qu ot molu et semé 
et d erbe un pou que je ne mente 
qui sembloit de la foille mente 
mes centanz estoit savoree 
puis vindrent genz de la contree 
ilec veoir postumien 
et de ceol sain oste ancien 
li distrent que prestres estoit 
et que sovent se revestoit 
au mostier por messe chanter 
mes cil qui ne s en vost vanter 
le li avoit molt bien celé 
puis a son bon oste apelé 
li valet et cil qui i erent 
et a zz mostier le menerent 
qui fut de verdereiz coverz 
ja li us ne fust tant overz 
que nus enstrast se corbé non 
dou saint ne vos sai pas le non 
dom li mostiers ert dediez 
postumiens les a priez 
que dou pais li deissont 
tot l etre et des genz qui i sont 
lors distrent cil qu i n achetoient 
rien dou siecle ne ne vendoient 
ne or ne argent ne gardoient 
ne a l avoir ne covoitoient 
car trestoz jorz s en sont sofert 
puis a postumiens ofert 
yy deniers d or a son bon oste 
mes cil tost desus soi les oste 
et dist que yglise n est estruite 
par or aincois en est destruite 
quant cil oit lor estement 
si donna de son vestement 
au voil prevoire une partie 
qui l a de bon gre recoillie 
a de lors s entrecommanderent 
car li notonnier l apelerent 
qui yy jorz l orent atendu 
qu il ot a muser atendu 
d ilec a alixandre alerent 
si qu au sepme jor arriverent 
devant la vile ou grant meslee 
orent li evesque levee 
contre les moinnes de la terre 
car li evesque orent fet querre 
trestoz les livres origine 
et commanderent en plain sane 
que nus hom mes nul n en leust 
ne n i gardast ne n en eust 
car meslee i ot heresie 
mes li moinne n ou vostrent mie 
einz lor distrent qu il les liereient 
car popeliquanz fet l avoient 
non pas il mes bien ostessunt 
le mal et le bien lessesunt 
car els en doit len encoper 
qui ne doterent acoper 
par lor barat et par lor guile 
la verite de l evangile 
li evesque lor respondoient 
que lui et els dampner devoient 
car riens ne poeit escuser 
et bien fesoit a refuser 
chose qui poeit miolz tuer 
les fox qu as sages ajuer 
d un livre qu orent esprové 
orent li evesque trové 
qu ausi com dex ot mort sofferte 
por home non pas por deserte 
qu il eust de mort deservie 
que tot ausi queque nus die 
deable par mort sauveroit 
si que d enfer le geteroit 
car par bonte et par pitie 
refereit autel enmitie 
a l angre qui des cels cheit 
comme a l omme a qui mescheit 
par le morteau mors de la pomme 
qui de vie mist a mort homme 
einsi entr els lonc tens tencerent 
tantque li evesque acorderent 
qu uns prevoz au pais seroit 
qui trestoz les chastieroit 
et feroit lor ordre garder 
puis l i mistrent sanz point tarder 
mes li moinne tuit s en foirent 
n a cel prevost onc ne sofrirent 
que il de riens les justicast 
por riens que lan lor enticast 
quant postumiens oit dire 
le grant ennui le grant martire 
que li clerc entr els fet avoient 
si que por fol tenu estoient 
molt l en pesa de grant maniere 
et l evesques par grant proiere 
cele nuit molt bien l ostela 
et de remenoir l apela 
mes por riens estre ne peust 
que remenoir plus li pleust 
quant sainte yglise estoit troblee 
par les clers et par lor meslee 
postumiens s en retorna 
l endemain quant il ajorna 
et prist de l evesque congie 
qui ne l avoit pas estrangé 
de remenoir qui le preié 
si a le chemin aveié 
envers betleen la cite 
la ou dex par humilite 
prist char en la virge marie 
por nos torner de mort a vie 
qui par droit nos estoit tolue 
et que nos avion perdue 
par adan le viul et par eve 
jusque ilec est la terre leve 
de jerusalem droitement 
et si i a veroiement 
ce dient cil qu es ont errees 
d alixandre yy jornees 
saint jeroimes l iglise avoit 
car nus au pais ne savoit 
nul meillor clerc de lui trover 
car lan le poeit esprover 
toz jorz au soir et au matin 
en grec en eubre en latin 
sanz i trover fors cortoisie 
ne n avoit fors chapelenie 
la ou saint jeroimes chantot 
si com il meismes contot 
car la justice en avenoit 
a l evesque qui maintenoit 
jerusalem en cel termine 
et vers lui avoient haine 
li mauves et li bon l emmoient 
car riens nule en lui ne trovoient 
dom il le peussent reprendre 
ja nul jor ne finast d aprendre 
ou qu en son livre ne veist 
toz jorz ou que il n es creist 
mes la fole gent l escriot 
por ce que il les chastiot 
qu il n entendissent a folie 
quant postumiens sot la vie 
du prodomme qui la esta 
au plus tost qu il pot s apresta 
d i aler quar molt li pleust 
que d aucun pou le queneust 
et cil le recut bonnement 
et si que son proposement 
d estre en hermitage eust 
james partir ne li pleust 
de lui ne de sa compaignie 
tant amot son estre et sa vie 
quant yy mois se fu sejornez 
ou lui si s en est retornez 
vers la cite dom il foit 
quant la noise des clers oit 
puis i fit demore petite 
qu il s en retorna vers egypte 
ou genz en hermitage estoient 
genz assez qui segu l avoient 
et son hernois et sa mesnee 
ot a saint jeroime lessee 
car pas ne vost a tel afere 
granz genz mener por noient fere 
pres dou nil lez zz hermitage 
en une terre molt sauvage 
moinnes en maintes leus vivoient 
qui en chescum leu cent estoient 
ne ja nus d els riens ne feist 
se sis abbes ne li deist 
et s il avoient en corage 
d aler a aucun hermitage 
ja sanz l abbe n i alessunt 
ne riens dou mont ne menjessunt 
si l abbes ne lor envoiast 
por riens que nus lor em priast 
tantque postumiens passa 
par ilec qui molt se lassa 
por le chaut et por la jornee 
si a une maison trovee 
ou uns por vivre saintement 
se fu donnez novelement 
ne n est pas la meson lointeine 
de l abaie qu ert prochaine 
car treis leues sanz plus i ot 
et l abbes qui grant envie ot 
de savoir la vie a l ermite 
qui dou mont la joie out despite 
por estre a deu toz avoiez 
li out yy enfanz envoiez 
qui pain a mengier li porterent 
li enfant tantost rencontrerent 
un serpent leit de grant maniere 
qui onques ne se trest ariere 
por els aincois s umiliout 
tantque li meindres envie ot 
de l emporter si l emporta 
et li serpent se reorta 
en son geron sanz li maufaire 
puis se remistrent au repeire 
a retorner vers l abeie 
mes la joie ne querez mie 
que cil out quant il lor canta 
dou serpent et qu il se vanta 
que sanz ce que mal li feist 
le prist ne que riens i deist 
li abbes lors les chastia 
ou virges et mout lor pria 
que james ce ne feissont 
n a nul home n ou deissont 
quant li hermites oit dire 
et dou serpent et dou martire 
que li enfant soufert avoient 
qui pas que montot ne savoient 
si a a l abbe mult proié 
que riens plus n eust envoié 
a lui quar bien s en soufreroit 
ne de riens plus ne menjeroit 
et cil riens plus n i envoia 
par ce que cil le li pria 
et li hermites jeunot 
qui bien yy jorz riens eu n ot 
s en fut molt fort afebloiez 
mes n en pot estre pecoiez 
li chauteaus de sa ferme pense 
o de creance out tel deffense 
qu il ne cremoit ses anemis 
tantque dex ot en pense mis 
a l abbe qu a l ermite alast 
que la fains plus ne le malast 
qu il out souferte longuement 
si ala a lui vistement 
et li enquist de tot son estre 
comment sanz riens mangier pot estre 
si longuement ne sanz riens prendre 
puis vit en l us a un croc pendre 
un corbeillon ou pain avoit 
l abbes que c ert ne savoit 
quant l oudor du pain a sentie 
si l a molt prié qu il li die 
que c estoit ne que ce poet estre 
et cil li dist com a son mestre 
que bien certeinement seust 
qu il ne savoit que pain eust 
en l ostel mes por sa venue 
estoit cele chose avenue 
et l abbes dist qu ensi n iert mie 
mes por la bonte de sa vie 
avoit de pain esperitau 
plente par de le veritau 
einsi entr els lonc tens tencerent 
et puis de cel saint pain mengerent 
c onques nus forniers n enforna 
li abbes se retorna 
et a ses moinnes a conté 
comment dex par sa bonte 
sanz ce qu il l en eust proié 
li out pain des cex envoié 
quant cil celui miracle oirent 
l abeie tantost guerpirent 
et as hermitages corurent 
pres d ileques mes marri furent 
don il tant tardé s en estoient 
quant tel miracle i avenoient 
