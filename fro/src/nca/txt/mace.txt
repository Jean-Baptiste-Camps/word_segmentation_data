puisque ceci feni avons 
a levitique nous devons 
trayre por descrire et por metre 
en rime ce que dit la letre 
cis livres tiers ici commence 
diex apela en sa presence 
moyses son ser et li dist 
que ses parolles retenist 
a son pouple on audience 
en feist commune semence 
et moyses lors habitoit 
ou tabernacle qu on nomoit 
tabernacle de tesmoygnage 
enssit l orent nomé li sage 
quar les choses qui la estaint 
dites certainetez portaint 
et tot ce que diex i parloit 
plus de tesmoygnage valoit 
cis leus don la voiz dieu oye 
estoit l iglise senefie 
quar en cete sonent li dit 
et les voiz dou saint esperit 
et ce sont li mot tot espres 
que diex enjoint a moyses 
" au juis diras de par moy 
que tuit cil qui sont de lor loy 
que il facent lor sacrifice 
de bouf d oille ou de genice 
mes maalles que lon devra 
sacrifier thaiche n aura 
et cil qui sacrifieront 
cetui sacrefice feront 
a la porte dou tabernacle 
ne voil qu il i ait nul obtacle " 
cil qui en celui tens estaint 
divers sacrefices fesaint 
quar il volaint et fere et querre 
sacrifice en paiz en guerre 
s estient li fet de chars 
dom il n estient pas eschars 
autre de pain en fesaint 
que il offrende apelaint 
le tiers d uille ou de vin fesaint 
que il libacion nomaint 
li premers qui ert apelez 
sacrifices estoit donez 
sacrifiez offers et mis 
por vitoyre des anemis 
et se il vausist cens mars 
estovoit il qu il fust toz ars 
et que por pez estoit doné 
qui offrende estoit nomé 
la gresse sollement ardoint 
et le remenent tot manjoint 
mes or convient qu en cete chose 
l espine nous engendre rose 
cil qui ont le cour net et monde 
et fuient les deliz dou monde 
cil eaux meismes sacrifient 
au criator en qu il se fient 
cil sacrifice de paiz font 
qui paiz desierrent et paiz ont 
en dieu se seullent esjoir 
fuienz ce qu il doivent foyr 
de chars sacrifice estaint 
li premers des bous qu il offraint 
li segons des oylles yere 
de colons la tierce meniere 
cil de leurs membres fort sont 
et qui parfaite pensee ont 
et par leurs freres travail font 
cil sacrifice de bouf sont 
et cil qui sont de membres fresle 
en lor courage et humble et grelle 
et donent leurs biens a foyson 
si com l oylle la toyson 
cil sacrifice a dieu font 
et cil qui en l estude sont 
et leurs cors ont a dieu des ceaux 
cil font sacrifice d oyseaux 
puis fist diex tel commendement 
qui li enfant commenement 
tuit cil qui de aaron ississent 
leur sacre de veaul feissent 
et li sanz fust a dieu renduz 
environ l autier espenduz 
fiz de aaron noté sont 
cil qui de armes garde ont 
et jhesucriz ou saincte yglise 
est par l autier notee et prise 
et par le sanc noter devomes 
la male volunte des homes 
or devons enssi prendre quar 
sens est la vie de la char 
quant li sans espanduz sera 
la char senz dote se morra 
et si mauves covoytement 
sont osté tout premierement 
tantost apres tot le desir 
de char esgarderoiz morir 
donques est li sanz entenduz 
par les fiz de aaron espenduz 
quant par les mestres est ostee 
male voluntez et dotee 
enssi nostre offrende mise 
sera devant dieu en l iglise 
ceaux que saincte yglise recoit 
convenenz a dieu estre voit 
quant elle seaut ce dit la letre 
toz ces autres ors de lui metre 
li prestres la pel detrayra 
les membres par pars tranchera 
li feux sus l autier demenoys 
sera mis en foyson de boys 
et tot ce qui sera tranchié 
des membres sera devisé 
tiex note doit ci estre asize 
la peaul est traite et fors mise 
quant aucuns pose de son cors 
les faiz qui l apperent de fors 
en leur pensee retiennent 
les choses que elles contiennent 
quar il semble que vertuz sont 
en mains qui nulles bontez n ont 
ce sont li membre a deviser 
que chacuns se doit aviser 
et ne li doit mie peser 
les faiz de sa vie peser 
que en lui ne soient pechié 
en leu de vertu estaché 
quar li orgoilleux mont sovent 
en lui apelent humble ment 
et li aviers qui trop estarge 
se fait sovent tenir a large 
et li feux senz nisune dote 
certaine et bone amor nous note 
de cete amor li cours merit 
c est li dons dou saint esperit 
cis qui le bois por ardoir porte 
est por voir cis qui se deporte 
en lisant en chantant 
et en sainz escriz deportent 
quar l amor dou saint esperit 
de cete chose se norrit 
li membre qui devisé sont 
la figure des bons faiz ont 
les quiex tu fes bien ordenables 
en tens en leux convenables 
et li boyaul tuit et li pie 
seent par ayve netoyé 
ci apres deviser m esteut 
que chacuns membres noter peut 
por le chiep doit estre notee 
l entencion de la pensee 
par quoy lon voit tot governer 
enssi comme doivent aler 
ces gresses qui au cour s alient 
les desirs dou cour senefient 
li boyaul la figure font 
des vices que nos ames ont 
au quiex si tu y viaux penser 
tu devras femier amasser 
li pie senefient nos ouvres 
quar par tant de foiz com tu ouvres 
por fere terriennes masses 
par tant de foiz la posdre amasses 
tu te mesfez si tu mez cure 
en surmonter tote mesure 
si superfluite demendes 
en boyvre en dormir en viendes 
or conviendra donques que l ayve 
et les boyaux et les lave 
ce est a dire que tes lermes 
netient de toz maux les germes 
puis vient que li prestres fera 
tel feu que tot embrasera 
et fera la combustion 
sus l autier de l oblation 
c est que l oblacion tel soit 
et que si tres bone odor ait 
qu elle trepast et qu elle mont 
juque desus les ceaux amont 
cis autiers note le cour d ome 
en quoy len met de fust grant some 
c est quant tu liz et mez granz cures 
en savoir sainctes escritures 
et ce li fait sont si honeste 
qu il s acordent a la requeste 
de l estude et de l emprise 
que ta pensee aura emprise 
de tes membres lors le bois couvres 
en ce que tu fes bones ouvres 
dou non dou prevoyre est escriz 
et senefiez jhesucriz 
qui enflame tote bone ouvre 
que chascuns bons ou pense ou ouvre 
enssi sacrifice estre seaut 
toz hom qui aministrer veaut 
a dieu de tote sa pensee 
et que li servises li see 
et que il au servir s esforce 
de tot son cors et de sa force 
li servises de tel personne 
a dieu tres fine odor donne 
quar sachez bien que cete odors 
rouses sourmonte et totes flors 
se il te puet seoir et playre 
que sacrifice voilles fere 
de chievre ou d ooylle senz dote 
lors donras aigneaul ce note 
et cil qui simple de cour sont 
qui a nul nuisence ne font 
cil font a dieu n est pas mervoylle 
sacrifice nomé d ooylle 
cil qui lessent maux que faiz ont 
sacrifice de chievre font 
et li livres meismes pose 
que cist dui sonent une chose 
or ce qu il a posé ensemble 
chievre et oylle ce me semble 
cis qui ne veaust nullui mesfere 
et cil qui cesse de mal fere 
et cis et cil en ygual nombre 
envers dieu par voyr se descombre 
aignel est nomez ce dit len 
juqu il ait acompli son an 
et nous avon l an apelé 
quant li sollaux a tant alé 
qu il a son cercle plainement 
environé ou firmament 
aussi li bons est diz parfaiz 
simples en diz en faiz 
sa vie vait acomplissent 
le veray solloil commendant 
et li aygneaux soit en tel point 
que de tache n ait en lui point 
ce est a dire ce saichez 
que tu ne faces de pechiez 
selonc mauvese action 
avec tes biens commixtion 
li prestres les l autier estoit 
qui en sacrifient disoit 
qu il regardast ne li fust payne 
vers les parties d aquilloyne 
et puis feist a cour propice 
par devant diu son sacrifice 
aquilloyne senz nulle fable 
note les agaiz dou diable 
quar encontre sa decevence 
doit simples avoir porveance 
simples hom aguiser se doit 
c ausi com serpenz sages soit 
et simples contre les felons 
tot autresi comme colons 
aquilloyne porte senz dote 
les agaiz de l enemi note 
por ce que il ventez s estoit 
que la son siege poseroit 
et tu fais a dieu sacrifice 
quant tu fes tant par son office 
que ti fait sont abelissent 
au soverain roy tres poissant 
de cest tabernacle l entree 
ert dever orient posee 
et li autiers ert plainement 
posez par dever occident 
dou tabernacle a l uis defors 
avoit si comme je recors 
autre autier tel comme darrere 
que moyses y ot fait fayre 
si avoit toz dis ceu say je 
dedans le tabernacle siege 
l arche et li cherubin endui 
couvrient toz dis icelui 
et par maintes foiz avenoit 
que une beste ocise estoit 
joste l autier defors a l uis 
que cil dedanz recevaint puis 
et si tu viaux fere d oyseaux 
de tortres ou de columbeaux 
ton sacrifice a dieu des ceaux 
te doit estre plaisenz et beaux 
cil qui oysel doner voudra 
le chief au col li retortra 
et le sanc qu il y trovera 
au pie de l autier espendra 
ces oyseaux par lor gemir 
l estudient noter remir 
qui quant les sainz escriz remire 
aus sainz ceaux gemist et soupire 
li oyseaux a son chief retors 
si com il esgardast son cors 
aussit com tu tant fait auras 
que les commendemenz sauras 
que nous enseignent li saint livre 
voy comment les porras ensivre 
li chies de l oysel n est pas toz 
dou col araichez ne deroz 
mes autreci comme une 
don li sans dou col aval raye 
autreci aracher doiz tu 
l amor de ta char par vertu 
mes chascuns en peut retenir 
ce que mestiers li doit venir 
dou piz la vecie et la plume 
giete que ce est la costume 
la ou est getee la cendre 
la loy le donne ensit entendre 
icis leux ou tote la cendre 
doit estre espendue au descendre 
est par devers solloil levant 
prochains a l auter par convent 
cete vessie senefie 
le mestre qui mout estudie 
qui puis gres enflez devient 
por l escripture qu il retient 
les plumes senefience ont 
des escriz que poete font 
qui sont plain de ribauderie 
et d ors moz et de tricherie 
li sollaux nessenz nous decrit 
la lumere de jhesucrit 
et la cendre a la mort s avient 
par la quele hons cendre devient 
et si tu jhesucrit recenses 
a la mort finement penses 
de legier pecher n oseras 
ni orgoilleux faiz ne feras 
et si tu prens cete costume 
tu gieteras vecie et plume 
la ou est gitee la cendre 
et sollaux doit nescense prendre 
les esselles tu froysseras 
de l oysel ne les trancheras 
par esselles donees sont 
les eles qui aut voler font 
ceu senefie ceaux qui ont 
lor cuer desus le ciel amont 
et tuit cil qui ont tant apris 
que il ont de granz senz le pris 
et doivent escrivre l onor 
de lor sens au tres aut seignor 
non mie a eux que de dieu meut 
toz li sens que hons avoir peut 
cis ne doit ce dit la letre 
l oysel tranchier ne nul fier metre 
en tel maniere qu en l iglise 
ne soit par lui discorde mise 
li offrens farine prendra 
et par desus huylle espendra 
ensurquetot n oblit point 
que il encens a dieu ne doint 
qui farine offre doit savoir 
que le cour monde doit avoir 
li huilles amor saincte note 
li encens de priere est note 
uns d iceux qui presens sera 
plain poin de farine prendra 
et d uille si com je l entens 
il enlevera tot l encens 
et sus l auter le posera 
por ce qu a recuire fera 
por offrir et doner et fere 
odor qui a dieu puisse plere 
mas aaron enportera 
tot ce qui remenens sera 
ou cil qui de lui seront né 
et icil don sont saint nomé 
qui a pensee monde et fine 
icis offre huille et farine 
et bien est toz li remenenz 
aaron et a toz ses enfans 
quant ta pensee est ci cliere 
qu el est en l amor de ton frere 
mas toz li encens a l onor 
est offers de nostre seygnor 
quar la priere voyrement 
apartient a dieu sollement 
quar si nous les sainz deprion 
ce n est pas en entencion 
que sauvement par eaux ayons 
mes en lor preces nous fions 
apres l oblacion divine 
qui estoit d uille et de farine 
est bien raysons si com je cuit 
de parler ce qui ou four cuit 
tu auras ce dit la loy pain 
ou four et sera senz levain 
et quant tu arousé l avras 
d uille lors offrir le porras 
li fours qui tres grant chalor done 
a quantque lon li abandone 
nous senefie et nous note 
la pressure dou monde tote 
et cil qui apraint en sont tuit 
sont li pain qui dedanz sont cuit 
et cil a dieu dou tot se offrent 
qui par amor de lui le souffrent 
pains senz levain va devisant 
que senz mal soyons non nuisant 
l uille note qui nous besoigne 
que amor saincte en dieu nous oygne 
non sollement offrir porras 
le pain que ou for cuit avras 
mes uns chascuns offrir porra 
la paste qui frite sera 
et commende la loy que elle 
soit frite en huille en paelle 
itiex paste frite sont pain 
arousé d uille senz levain 
que cil qui por offrir l atoyche 
soit cortois de cour et de boyche 
l escriture encores devise 
et dit " cete offrende prise 
ge commenz que tu la depieces 
et froisses en menues pieces " 
souvent avient que asprement 
blasme li mestres et reprent 
celui que il doit enseigner 
et doucement par voyz mener 
donques doiz tu bien avisier 
ceste offrende et deviser 
les paroles menuement 
et ton deciple doucement 
en itel meniere asener 
que tu n ou puisses agener 
et l uille desus enondens 
note que soyes abundans 
par dedans ton cour d amor saincte 
et de pitie non mie faincte 
et si esmayé avoyes 
celui que ensaignier devoyes 
en la fin esteut que li dies 
paroles don tu le blandies 
l offrende as apareillee 
de chose qui soit graillee 
a tot ce d uille te porvoyes 
qu arousez en soit tote voyes 
li feux qui est soz la graille 
tot ce qui est desus graille 
tout soit il foibles par desoz 
par sie que il n estoigne toz 
quant li confessors les pechiez 
blasme et reprent de ses sogiez 
icis qui sostient le dur dit 
et la durte que lon li dit 
est autresi apareilliez 
come se il fust grailliez 
mes arousez d uille doit estre 
c est que pres ait douceur dou mestre 
mes li soufranz soit en tel point 
que de levain ou cour n ait point 
quant durte ira endurant 
que il n aille riens murmurant 
qui sacrifice voudra fere 
qui au roy dou ciel doye playre 
gart que levain ne miel n i pose 
quar a dieu ne plest itel chose 
deliz de char qui se raporte 
a la douceour que le melz porte 
ne plest n abelist ne ne siet 
a celui qui sus les ceaux siet 
apres en ordre siet li biens 
que li aus dieux ne prise riens 
oez comment sovent m avient 
que bone entencion me tient 
et commenz aucuns biens a faire 
mes corpe soit qui m est contrayre 
si ge voil de droiture user 
ire le me fet refuser 
je chasti ma char et reprens 
les povres sostenir enprens 
mes voyne gloyre vient tantost 
qui tot ce bien m emble et me tost 
itiex levains ne porroit estre 
par riens playsens au roy celestre 
et si pardon avoir ne puis 
de dieu qui de pitie est puis 
par les primices de diz biens 
totes voyes d aucunes riens 
en seront apres aligié 
li mien meffait li mien pechie 
li lierres de son larroncin 
et li usuriers en la fin 
quant des premiers maus s est souffers 
lors a ses dons a dieu offers 
componction en son cour a 
que les pouvres visitera 
des biens lor donra largement 
qu il a conquis mauvesement 
tiex aumosnes en itiex cas 
de grant merite ne sont pas 
quar cil qui tiex richeces font 
de droit amassees n es ont 
mes sachés que il li sofit 
si componction en lui git 
et ne retort en son ae 
a ce qui li est devehé 
et plort et gemisse le fait 
qu il avoit fait 
aucuns fait veu et si propose 
foir delicieuse chose 
por ce que il a dieu meux serve 
et que le aut loyer deserve 
mas deliz de goulle tantost 
tot ce preposement li tiost 
apelez est icil pechiez 
de mainz veniaux ce sachez 
et s aucuns plus febles propose 
user delicieuses choses 
et d iceux biens une partie 
en soit aus pouvres departie 
icil done a dieu dou ciel 
dons qui sont apelé de miel 
cis dons a dieu est agreables 
mes il n est mie odorables 
en tot ce que tu offreras 
a dieu saint dou sel poseras 
ne pas ne li fay sostraence 
dou sel de divine alience 
dou sel avons senefience 
que c est dou just la sapience 
qu il soit discrez a toz biens faire 
si c au roy dou ciel puisse playre 
et la davant dite alience 
des yy lors a senefience 
qu en elles sages hom couvroit 
toz ses sens enssit com il doit 
et s aucuns par devocion 
veaut a dieu fere oblacion 
des premices de tot le ble 
qu il a coilli asemblé 
la commende ensaigne et garde 
que cil l oufre en feu l arde 
et huille par desus espende 
avec tot ce la loy commande 
que cil qui cest don offrera 
au darrenier encens donra 
ici a huille senz doutence 
de leece senefience 
quar cil qui offre de cuer clier 
et de le doit son don doner 
et li encens oroysons note 
quar par priere bien devote 
doit querre cil qui sacrifie 
l ayde a celui qui tot guie 
quar diex ayme l oblacion 
qui est fete en devocion 
quant aucuns done alegrement 
et prie dieu devotement 
es dons qui sont pacifiable 
notee est vie moienable 
de ceux qui souverain ne vivent 
mes les soverains maus eschivent 
cis sacrifie beuf senz faille 
qui par terriens biens travaille 
et de son labor offre et done 
dons a celui qui en aut tone 
et cil sacrifient l ooyelle 
qui a labor ne s aparoylle 
enz eslit plaire au tres poissent 
par pensee a nullui nuissant 
et cis la chievre sacrifie 
qui apres ses pechiez s afie 
retorner au douz jhesucrist 
et ses pechiez plaint et gemist 
quant li mayen et li parfait 
se sentent envers dieu meffait 
par avoir dou pechie pardon 
feront a dieu d un veal don 
qui nulle tache en lui n avra 
et cis don tot les lavera 
et prestres ennoinz la sera 
qui le sacrifice en fera 
et par cetui prevoyre enoint 
est notez cil que diex ennoint 
de l uille ce dit li escriz 
de leece c est jhesucriz 
qui ja soit ce que il fust quites 
de granz taches ou de petites 
totes voyes les poynes ot 
sur ses membres quar il li plot 
prendre la poyne dou pechie 
don nous estions entechié 
ne prist pas le pechie senz doute 
mas il en ot la dolor tote 
cis offri a dieu voyrement 
veaul tache entierement 
quant il offri a dieu le pere 
sa char senz tache nete et clere 
s est nomez veaux il meeme 
par les corz de la sainctesme 
croiz ou il les braz estendi 
et don il salu nous rendi 
salut voyre par quel meniere 
quant la porte qui close yere 
des ceaux overte par convent 
nous fu des cel jor en avant 
si tu veaux bien savoir l estoire 
tu troveras en ysidoyre 
quatre sacrifiemenz estre 
qui miox olent au roy celestre 
c est senz nulle tache veaux 
et li segons ce est aygneaux 
li tiers colons ou torterelle 
li quarz de farine tres belle 
senz levain et d uille arousee 
et puis au feu soit afermee 
la loy commende par ces moz 
les autres sacrifices toz 
estre offers enciennement 
por le peuple communement 
toz tens que li peuples seust 
cause qui grever le deust 
li veaux est prist de l aumaille 
tot autresi sens nulle faille 
fu jhesucriz des patriaches 
mondes et nez de totes taches 
il qui est de pitiez la doiz 
ou la charrue de la croiz 
de nostre char la terre ara 
et de ble la beneura 
si devons nomer cete blee 
de bones vertuz asemblee 
dou tabernacle a l uis liez 
ert li veaux sacrifiez 
et jhesus fors de la cite 
soffri de mort l iniquite 
le sanc lisons estre doné 
par ceaux qui sont de aaron né 
et par eux notons ce me semble 
annas et cayphas ensemble 
et derechep segon l escrit 
li aigneaux note jhesucrit 
quar il humbles et paciens 
porta nos blasmes esciens 
l ofrende note des colons 
celui qui est et diex et hons 
en la tortre segon l escrit 
est la char au dous jhesucrit 
et tot plainement li colons 
est dou saint esperit li dons 
quar salemons en son escrit 
la tortre adante a jhesucrit 
et segon l escrit saint johan 
li sainz espirs en flon jordain 
en semblance d un colombeau 
sur jhesu descendi dou ceau 
a celui qui fu diex et hons 
doit on fere toz ces dons 
mes a la poete devine 
est li quars dons fez de farine 
qui est et blanche et deliee 
don l iglise est signifiee 
la farine don ert faiz pains 
est concuillie de mainz grains 
aussit li peuples des esliz 
est de mains fiaux concuilliz 
ce sont cil qui baptizé sont 
et recoivent cresme en lor front 
et qui apres sont affermé 
et dou saint confermé 
et si aucuns volloit aprendre 
moralite pout ici prendre 
hui coment saches que tu offres 
veal quant tu d orguio te soffres 
et remainz en tel qualite 
qu en toy ayes humilite 
et si tu cesses de gay estre 
boschet offres au roy celestre 
aygnel offres si tu les faiz 
lesses que senz rayson as fez 
si offres tortre voyrement 
si ta char gardes chastement 
colon offres que que nus die 
si tu es simples senz boydie 
se li levains de fausete 
faut en toy et d iniquite 
que voir dies tu offres pain 
qui de farine est senz levain 
si tu fes veu ou serement 
que tu brises outreement 
ooylle ou chievre leveras 
de ton parc que tu offreras 
l oylle humble nous senefie 
la costume d active vie 
et les homes qui humble sont 
qui nuisance a nullui ne font 
la chievre qui est clier veanz 
et pessenz en aut et puens 
droyturerement senefie 
de contemplative vie 
si ces bestes ne pouz avoyr 
la loy te fait bien a savoyr 
par colon ou par tortre rendre 
pouz passer de cete offrende 
mas il estovra que le couble 
de tortre ou de soit double 
cil dui oysel en leu de chant 
donnent plaint et vont gemissent 
donc convient il doner a home 
deux gemissemens que je nome 
c est a savoir par ses mesfaiz 
et por ceux que autres a faiz 
de tortre est li chies encisiez 
et non pas dou tot devisiez 
li chies de cest oyseaul nous note 
jhesucrit nostre chiep senz dote 
de cest oysel li autre membre 
notent l iglise bien m en membre 
dou quel a aucuns est avis 
qu il fut de nous par mort devis 
mes sachés qu en plus ferme guise 
fu il apres joins a l iglise 
quar de son saint non la creance 
apres sa mort ot grant crescence 
qu apres le grain enseveli 
issi grans moissons apres li 
li chies fu tranchez en partie 
et si en demora partie 
quar la char non la deitez 
soffri en croiz iniquitez 
feux toz jors en l autier sera 
et li prestres l i norrira 
quar toz jors li donra matiere 
si que li feux ait force entiere 
li autiers dieu c est la pensee 
s elle est telle que a dieu see 
et si entendons par le prestre 
le sage home le sage mestre 
li feux amor nous senefie 
li bois les fez que en lour vie 
firent li pere en plusors leus 
qui furent fort et merveilleux 
li feux desus l autier ne fine 
d ardoir toz dis quant amor fine 
s esboillist dedanz nostre cour 
que ne la posons par nul feur 
de bois li prestres se prent garde 
a ce que li feux toz dis arde 
quant mestres ensaigne et sermone 
ce que saincte escriture done 
et tot en autretel meniere 
com feux fenist s il n a matiere 
tot aussi amor senz doctrine 
durer ne pout mes faut et fine 
cis feux est senz definement 
qu apres le jor dou jugement 
de ceux qui seront bon et fin 
ne prendra amor nule fin 
la loy commende que farine 
bien velutee et blanche et fine 
en la paelle friollee 
et chaude et d uille arousee 
soit offerte quar tiex dons siet 
a celui qui sus les ceaux siet 
la paelle mise en ardure 
est dite fervour de droiture 
et li huilles pitie resemble 
ces choses si sont ensemble 
li jus qui done enseignemens 
si est et columbe et sarpenz 
quar il ha fervor de droiture 
ne n est mie senz pitie pure 
il doit par amor friolez 
estre et d uille arousez 
enssi offre chaude farine 
qui n est mie senz amor fine 
quar sachés s amor n i fust mie 
la farine fust esfredie 
li ers qui l eritage avoit 
par la mort son pere devoit 
paroffrir tel oblacion 
par rayson de succession 
la loy commende en droit office 
que la coe dou sacrifice 
ce est la fins soit parofferte 
qu il plest a dieu tel chose certe 
la coe fin de vie note 
quar chascuns peut a dieu senz dote 
en la fin de sa vie plaire 
por quoy il lest tot mal a fere 
quar diex droite fin senefie 
non pas les fez passez de vie 
et li darreniers jors raimbra 
tot quantque trepassé sera 
li piz avec l espaule destre 
avient a la partie au prestre 
li piz si est leus de doctrine 
quar de l escriture divine 
doit chascuns prestres aorner 
ceaux que il a a governer 
si a par ceu l espaule destre 
qu el est plus fors que la senestre 
notenz que li suen fet fort saint 
et que nulle feblece n aint 
et l espaule qui est devise 
de ce nous ensaigne avise 
que en bone vie mener 
sourmont ceaux qu il doit governer 
aaron trois fiz ot heuz 
ythamar nadab eliud 
la loy commendoit et de droit 
dou feu qui dou ciel descendoit 
que il de celui feu preissent 
et que nul autre ne queissent 
quant ferient lor sacrifice 
mes nadab eliud si nice 
furent qu il prirent feu estrange 
si comparerent cest eschange 
quar diex dou ciel feu tramist 
qui a la mort les mist 
quar contre le commendement 
firent a celui qui ne ment 
tot autreci cil qui fuira 
le comment de dieu et fera 
aucuns autres enseygnemenz 
feux en sera li vengemenz 
et si tu as en toy le vice 
de covoytize et d avarice 
et tu avecques peche tel 
voilles aprochier de l autel 
flambe perpetuel sera 
qui cestui mesfet vengera 
apres la viende aus prevoyres 
racontent ici les estoyres 
celle que li peuples doit prendre 
premerement devons entendre 
quant de dieu fu formez li mondes 
que totes choses forma mondes 
mes les mours des homes qui sont 
qui netee ou toyches ont 
sont senefiees et paintes 
es natures de bestes maintes 
beste rongens ongle devise 
est viende de juif prise 
mes beste qui ne ronge mie 
elle n a l ongle partie 
celle ne doit juis user 
enz la doit dou tot refuser 
oez quel note ceu demende 
li hons jus roinge sa viende 
se il porte et se il toiche 
les commenz de dieu en sa boyche 
s ongle est fendue et devise 
quant les commendemens devise 
qui sont en l encienne loy 
et sainctes paroles de foy 
li juif rongent voyrement 
ceu que il ont en commendement 
de la loy que il ont lehue 
mas il n ont pas l ongle fendue 
il hont bien les commendemens 
mas il n ont pas testamens 
n en ont seulement qu un quar il 
ne croyent le pere et le fil 
la vuille loy commende et loe 
poysson qui a eschierde et noe 
que la lignie des juis 
en puisse user en toz pais 
c est a dire si tu veaux estre 
viende au poyssent roy celestre 
en avoyr la droite nature 
de poysson metez poyne et cure 
li poysson qui les noes ont 
qui sur ayve lever les font 
sont cil qui eslievent toz dis 
lor pensees en paradis 
veritez est que chascuns tent 
a la joye qui fin ne prent 
mas la char tant nous mayne et fet 
qu ele de aut au bas nous traet 
mes si tu les escherdes as 
saches que toz seurs seras 
aussi con les escherdes sont 
conjointes que li poisson ont 
aussi se plusors vertuz as 
amassees seurs seras 
ci apres l estoyre commende 
que a juif ne soit viende 
oysel qui desoz son pie tient 
la viende qu il li convient 
et de l agle premerement 
celle volle plus autement 
que tuit oysel qui eles ont 
en cete orgoylleux noté sont 
et li grife unes bestes sont 
qui penes et quatre piez ont 
elle ocit homes chevaux craint 
en icete noter avient 
la felonie des poyssens 
la mort des homes acroyssans 
esmerillons est uns oyseaux 
petite force a est beaux 
petit oysel sont la viende 
que il por le suen cors demende 
senefienz ceux qui asaillent 
la feble gent et qui travaillent 
aucuns qui en povrete sont 
et d eaux defendre poer n ont 
li escoufles quant il a fain 
ne volle pas toz jors en vain 
en s esforce tant espie 
que possins prent por sa boydie 
tot aussi fait cis qui n a force 
s estudie mot et s esforce 
en totes guises com il truisse 
agaiz comment il nuyre puisse 
riens ne plest au vostor senz faille 
tant comme fet mortel bataylle 
por ce que charuignes y truisse 
des quelles saoller se puisse 
si resemble ceux qui les guearres 
ensivent par totes les terres 
et les os des guearres ensivent 
por les despoylles dom il vivent 
li corbeaux qui est noirs demende 
les charuignes pour sa viende 
notans ceaux qui prenent les biens 
convertement ou il n ont riens 
qui primes omicides sont 
de eaux meismes et puis tant font 
c otreement sont si nuisant 
qu estrange gent vont destruisant 
cil qui la loy de dieu aprist 
en semblence des oyseaux mist 
ceaux les quiex l onor de cest monde 
a tote felonie afonde 
mas nous y metons a droyture 
qui desouz la coverture 
se couvrent de religion 
longuement por deception 
se sevent humblement tenir 
c a grant honour puissent venir 
de l ostruce escrit ou livre 
de job trovons tot a delivre 
qu el a penes de tel ator 
come de faucon ou d ostor 
mes el n a pas son vollement 
a voler ynellement et senefie ypocriste 
qui vole en faygnant lui triste 
l ypocrites faint en son cors 
ses faiz estre dorez defors 
mas dedanz a pensee torte 
qui desir de plon en luy porte 
aus eaux de la cuete nuit 
li jors et si voit clier par nuit 
li mauves cest oysel resemblent 
qui par nuit les maus font emblent 
et les malices par nuit font 
ne les biens que done jors n ont 
li raalles est uns oyseaux 
es ayves entre les ruisseaux 
le poez aucune foiz querre 
aucune foiz habite en terre 
en ayve com poyssons se coule 
a semblence d oysel volle 
oyseaux est noirs petiz et gras 
ne voler mont loin ne pout pas 
autresi sont chevalier maint 
que chevallerie contraint 
a sec sont forment excité 
qu il laborent en vanite 
aucune foiz en ayve sont 
quant luxure maynent et font 
li ostors volle a proye prendre 
por son seygnor viende rendre 
autresi sont maint diligent 
de domager la povre gent 
por la volunte que il font 
a ceux a cui servise il sont 
li chauans qui le solloyl het 
sa viende porchacier set 
par nuit et les oyseaux redote 
quar des oyseaux la torbe tote 
quant cetui oysel veer peut 
encontre lui tote s esmeut 
en escrient sus lui s embat 
et de elles et de piez le bat 
cis senefie par droyture 
les pecheors contre nature 
ceaux qui ou cors mal entechié 
en repost parfont cest pechie 
et li just ont entencion 
d icez metre a destruction 
li plunjons vigoreusement 
se plonge en ayve et longuement 
soz ayve sa demore fait 
icis aus pecheors retrait 
qui en luxure mis se sont 
et trop longue demore i font 
la cigoyne qui fait grant bruit 
ou son bec nus oyseaus ne nuit 
colleuvres quiert et senz demore 
quant el la trove la devore 
tot autressi maint fere seullent 
qui les autres trobler ne voullent 
mes en eux enssit cruel sont 
que venin retiennent et ont 
li signes blans quiert et demende 
en ayve en terre sa viende 
et cil qui robes blanches ont 
lor gorges estendues sont 
a totes les viendes querre 
que lon trouve en ayve en terre 
li herons a verayement 
au signe grant resemblement 
en la gorge de lui tant entre 
qu el est resemblable au ventre 
covoyteux de viende prendre 
amassens quant qu il comprendre 
et ce qu il prent en la rivere 
en ventre ou en bec rent arriere 
autressi comme s il ronjast 
la viende que il manjast 
li riches coyteux de richeses 
qui bastist et fait forteleces 
et por son ventre mot asemble 
cetui oysel mout bien resemble 
amoncelle fruiz si granz 
qu il ne puent en plusors anz 
ni gasté ni asoy estre 
et puis les estuet puet cel estre 
en propres usages despendre 
aussi com d un ventre rendre 
porfires ce dient auquant 
est semblables au pelliquant 
la viende ou son pie porte 
au bec don sa vie conforte 
es ayves repere et la quiert 
la viende qui li afiert 
si est a cetui resemblables 
li deliz de char decorables 
li faucons ygneaux en sa proye 
a ses ongles tranchans l asproye 
de cetui la resemblance ont 
tuit cil qui apareillié sont 
voler a tote mauvestie 
a ce sont igneaul lor pie 
la qualendre en gengler s afie 
et ceux voyrement senefie 
des quiex la lengue tot a taille 
seime menaces et bataille 
la hupe en puor s anie 
gemist et si ne chante mie 
ce sont cil qui les cures ont 
dou monde dom engoysseux sont 
quar lor amor dou tot s afonde 
en terriens biens de cest monde 
la chauve soriz ne fet pas 
son vo fors pres de terre en bas 
si a penes en leu de piez 
et par lui est senefiez 
cil qui dou monde a grant science 
est de povre conscience 
quar il volle pres de la terre 
aussi com cil qui ne viost querre 
ne mes que les biens trepassables 
et ne li chaut des pardurables 
cis a apris senz refuser 
de ses pennes por piez user 
quar il les pennes de son sens 
a gaain esmout en toz tens 
toz ces oyseaus la loy devee 
mangier a la gent de judee 
ici apres conjointement 
refait la loy commendement 
de la maladie leprouse 
por ce qu el est contagieuse 
c est a dire aussit con volable 
et de cors en cors trepassable 
la lepre est vague et se remue 
la char chace et ses leus mue 
et por ce la loy seaut esprendre 
qu elle soit arse et mise en cendre 
ce que lepre vague estre seaut 
est a dire que s aucuns veaut 
lessier ses enciens pechiez 
et puis d autres soit entechiez 
qu ainssi la lepre son leu mue 
et vage est fete et se remue 
s aucuns la maladie avoit 
que len flux de sanc nomer doit 
la loy dit que senz receler 
le doit len immonde apeler 
flux de sanc est a droit parole 
qui est dite mauvese et folle 
dite senz cause et senz rayson 
senz garder ni tens ne sayson 
puis dit la loy telle lecon 
au sort ne di malaycon 
ni a l avuygle enmi sa voye 
ne met rien qui trobler le doye 
cil au sort malaicon dit 
qui d ome non present mesdit 
com cil qui ne sent ne ne voit 
dart ne seete qu en li envoit 
tu mez obstacle au non veant 
et de ce ne set il nient 
done voye et chemin et place 
par quoy crime ou pechie ne face 
ci apres commende l estoyre 
qu en fuie loenge transitoyre 
et l enseigne covertement 
et si poez oir comment 
" quant vous serez " fait diex " entré 
en terre que ge vous donre 
et la par vous planté seront 
li arbre qui fruit vus deront 
des arbres tranchez et ostez 
les nuisanz superfluitez 
quar li fruit que il germeront 
immonde apelé seront 
superfluitez oster seaus 
des herbres lors quant tu ne veaux 
bien loer les choses douteuses 
que tu tiens por soupeceneuses 
et les pomes qui sont germees 
sont non mondes par droit nomees 
ne ne sont pas fruit convenables 
a l usage de nostres tables 
s en loe ce qu en savons fere 
ce ne nous doit tant ne quant plere 
et se il te plest bien g entens 
dou fruit uses avant son tens " 
apres dist diex " tu parleras 
a aron et si diras 
que s il a en sa compaygnie 
home c aucune tache lie 
que il le face enssit souffrir 
que pain ne voille a dieu offrir 
tors ni avuigles ne soit si nices 
qu il s aproche des sacrifices 
et cis qui a grant nes ou tort 
ou petit nisun don n i port 
cil qui ont froyssié pie ne main 
ne sont a nul offrende sain 
ni a l autier ne viegne ja 
qui boce en dos ou en piz a 
ne ja de venir curieux 
ne soit a l autier chacieux 
si commens que cil qui a roygne 
de l autier dieu forment s esloygne " 
des or oez que tot ce note 
cis est diz avuygles senz dote 
qui les biens dou monde veaut querre 
tant que a dieu ne set son erre 
cis est claps qui la voye set 
mas tardis est acorre het 
sa char li a trop fort le pie 
es deliz dou monde lié 
li ners devise les odors 
en sentent mont bien les puors 
et cis qui ne set asener 
a petite ouvre discerner 
et tote l euvre que il fait 
fors de sapience parfait 
de cetui poon bien savoir 
que il doit petit nes avoir 
et cis a grant nes voyrement 
que ce que il lit pas n entent 
totes voyes est sages ce dit 
et bien entent ce que il lit 
cil a nes tort c est chose clere 
qui tient douce chose a amere 
et icil qui tient les sainz faiz 
por mauvesement faiz 
cis a froissiez et piez et mains 
qui est a toz biens fere vains 
et cis est bocuz apelez 
qui dou fes est recorbelez 
et de la charge de cest monde 
quar cete charge enssi s afonde 
et si le corbe et si le plesse 
que le ciel voyr ne li lesse 
cil est apelez chacieux 
qui en cour est bien engigneux 
mas l euvre charnel en la fin 
li escarsist tot son engin 
roygne qui a longue duree 
note lecherie embrasee 
qui sentira son cors 
des vices que je vous recors 
ne doit user ce truis escrit 
de la saincte char jhesucrit 
ici prent ordeneement 
li quarz livres commencement 
qui nomez est livres de nombre 
sus ce voyrement que il nombre 
la gent de valor qui fu nee 
jadis de la lignie ebree 
et puis reconte toz les leux 
qui sont juqu a quarente 
ou juif selon les estoyres 
en muant mistrent lour tentoyres 
apres ce que d egipte issirent 
ou si longue demoure firent 
et tant de generacions 
com il y ont de mensions 
mes sainz macez senz nulle guile 
li apostres en s evangile 
la est tote la progenie 
des abraam juqu a marie 
celle qui en ses flans porta 
jhesu qui le mont conforta 
or m estuet retorner pour sivre 
la droite ordenence dou livre 
quant la pasque fu celebree 
et faite de la gent ebree 
tot plainement le jor apres 
vint li pouples a ramasses 
c est la premiere mansion 
ou li pouples fist stacion 
en celle sayson voyrement 
qu erbes ont reverdissement 
et totes choses s esbaudissent 
et aussit com rejovenissent 
et la lune done lumiere 
en rondete toute pleniere 
en ramasses est descenduz 
li pouples ses trez a tenduz 
ramasses sone mocion 
en droite interpretacion 
et diex fet amonestement 
que tu ouvres si sagement 
que tu de cest monde enssit t ostes 
que tu n i soyes fors que hostes 
et si eschive tot de plain 
yver de felonie plain 
et si t aorne bien de flors 
de vertuz et de bones mors 
apres en socoth venu sont 
leur paveillons tanduz y ont 
ici commencerent le pain 
a cuyre ou feu senz levain 
tu es d egipte toz meuz 
et tes trez tendre es veuz 
si ton desir as et ta cure 
a la joye qui toz jors dure 
et li pains a cui qu il anuit 
senz levain a ton profit cuit 
quant le levain de pechie lesses 
a bones ouvres t eslesses 
ethim est nomez li tiers leus 
par nuit et de jor clier la nue 
fu primes dou peuple vehue 
ayes en ta pensee force 
a prendre la nue t esforce 
que tiennent li devin escrit 
lumiere ayme c est jhesucrit 
en tel point yras la voye 
qui maine a pardurable joye 
pharath est li quars leux nomez 
don li pouples s est aprimez 
ce est a dire bone boyche 
apres le fait que ton cuer toyche 
garde bien que tu t estudies 
coment nobles parolles dies 
noblece de boyche t aorne 
si beles paroles aorne 
en toz tens tes parolles dies 
les quelles saint senz ribaudies 
de cetui leu son chemin tint 
li pouples tantqu a la mer vint 
en la mer s est botez et mis 
atant vit ses anemis 
pharoan qui riens ne dota 
apres eux en mer se bota 
avec sa gent avec son ost 
et la mer se reclost tantost 
si furent perillié senz dote 
li roys et sa mesnie tote 
en signe de cete mervoille 
devint la mer royge et vermoylle 
n onc puis ne la sorent nomer 
autre non que la royge mer 
quant li pouples le grant fet voit 
que diex por eux toz fait avoit 
ceux dou pais mors esgarderent 
chanterent 
et ce qui ensit en la guise 
que li latins le nous devise 
d ilec li pouples tant erra 
que il est venuz en marra 
que devons le quint leu clamer 
illecques furent si amer 
li flun et li poiz qu il trovaint 
qu a grant engoisse les husaint 
mas li dous bois que lon y mist 
les ayves dou leu douces fist 
tu qui veaux aler bones voyes 
les devant dites choses voyes 
tu es primes amonestés 
que dou monde soyes ostés 
ce est que tu fuies le monde 
en la mension secunde 
a que tu voilles travaillier 
aus pavaillons apareillier 
et la tierce dit que en toy 
ayes toz dis force de foy 
royge mer baptoyme descrit 
qui dou royge sanc jhesucrit 
est tres sainctement arousez 
et quant en sainz fonz es posez 
tes pechiez qui est toz autiex 
come li anemis mortiex 
en souffre le peril ce voy 
non pas li membre desus toy 
lors chantes asembleement 
avec marie autement 
li chans qui a non 
avec le sourplus 
ce qu apres vindrent en mara 
dou quel l ayve boyre amer a 
c est qu apres baptoysme a delivre 
seaut mainte chose amere ensivre 
mas l ayve fu par le dous boys 
adoucie tot demenois 
tot ausi ton cour trouveras 
si la croiz en ton penser as 
li sixtes leux a non helim 
lor tre de soye et de lin 
ont illecques mis et posez 
et li leux estoit arousez 
noblement de fontaynes 
dom les ayves estient saynes 
la trouverent arbres fruitiers 
juqu a et diz pomers 
ces fontaines ont senz doutence 
des apotres senefience 
et la forme des pomers nombre 
des maindres deciples le nombre 
des apostres avons le boyvre 
de doctrine que devons boyvre 
et des deciples devons tuit 
de saincte foy cuillir le fruit 
de cete terre une partie 
tot ne fut elle pas partie 
la mer par darriere esgarde 
fu des trez la septoyme garde 
d ilec pouz tu veier les faiz 
bons que premerement as faiz 
et puis regarder a tes eaux 
comment tu puisses fere meaux 
sim li oictiesmes leux s afine 
a senefier droite ayne 
ainssi nous enseigne cis sons 
que l art de l anemi ayons 
li noviesmes habitemens 
est socha c est debotemens 
entre en l iglise et dieu debote 
et ta requeste auras trestote 
en alis dou pouple posee 
fu la dizesme reposee 
la orent s avons ou latin 
la manne devers le matin 
et vers le soir a la vespree 
hot les quailles la gent ebree 
por ce le dizain leu esgarde 
quar toz hom qui leaument garde 
les diz commendemenz de loy 
a le pain au souverain roy 
rafadim fu la place onzaine 
la dona la perre fontaine 
ce note le coste jhesu 
qui de lence tresperciez fu 
josue se combati la 
et moyses ses mainz leva 
et tout ce a la croiz s afronte 
qui toz maus nous somet et donte 
jetro consoilla moyses 
notans qu il aviendroit apres 
que la loy vielle depertroit 
quant la novelle avant vendroit 
rafadin est senefians 
autant com les fors desliens 
et vertuz si tu l as deslie 
les liens dom anemis lie 
joste le mont de sinay 
hont le dozain leu envay 
et cis moz que je di syna 
note de vermeille chose a 
don senefiee est et prise 
tot plenierement saincte yglise 
quar en lui lour sanc espendirent 
li apostre qui mort souffrirent 
ici commenda moyses 
en commendemenz toz espres 
que les commendemenz eussent 
entr eux et que bien gardé fussent 
et fist fere le vestement 
de l evesque honestement 
et la fist tote l ordenence 
de ceux qui eraint de vaillence 
quar il furent conté senz guille 
par nombre cenz et mille 
et puis cenz et yy home 
a itant fut prise la some 
en cest nombre ne fut mie 
de levi mise la lignie 
que diex vost a son eux avoir 
ce nous fait li latins savoyr 
ceaux que moyses armer fist 
contre les anemis les mist 
si convenoit a cete gent 
que il fussent mont diligent 
ou mains ou glaives combatre 
em peril de mort embatre 
mes qu il qui dieu servir devaint 
en foy em pitie manaint 
en cetui leu tant demorerent 
que mainctes choses y traicterent 
et tant que il fu devisié 
qu a foir fussent avisé 
mauveses cogitacions 
faite fu constitutions 
que cil de nazareth portassent 
granz chevioux et puis les rouignassent 
apres regardassent zz leu 
ou il fussent ars en zz feu 
aussit aucune foiz avient 
que li jus ainssi se contient 
qu en lui superfluite prent 
par les vertuz que en lui sent 
mas dou cour la componctions 
tont ses cheviox qui sont trop lons 
aussi com ou unes forces 
ce sont dou saint espir les forces 
apres fu traité en cest ost 
qu a meniere de bon prevost 
moyses enz ou tabernacle 
entrast et issist senz obstacle 
enssit moyses par convent 
y entroit et issoit sovent 
et sovent a l arche venoit 
por ce qu a dieu consoil prenoit 
de la chose dom ert en doute 
puis en savoit verite toute 
apres fu raysons avant mise 
d eschiver tote covoytise 
il ne fu pas mis en obli 
que cil qui eraint establi 
en l ordre de diacre avoyr 
ce lor fesoit lon a savoir 
quant le poyl desus eussont 
trop lons que tantost tondu fussent 
cis moz diacres est veuz 
valoir autant com recehuz 
et des provoyres la note ont 
qui en la loy novelle sont 
li piox est c est chose certaine 
superflues en char humayne 
et figure ce que pensee 
ha sovent senz rayson pensee 
et toz bons hon que diex receit 
en son servise mout bien doit 
rere oster de son corage 
tote pensee de folage 
si que tondre a dire plot 
et non pas aracher dou tot 
nous aministre grant doctrine 
quar rasure pas n aracine 
mas ce que tondre ou rere avient 
derechief se croist et revient 
aussi quant tu deboteras 
tes mauves pensers et reras 
ne porras tu pas tant tracier 
que tu les puisses toz chacier 
et te vient de la char senz faille 
quar char norrist toz jors bataille 
en toy as qui bataille esmout 
a lui bataillier t esteut 
si t est moytiers que toz jors ayes 
qui ree tes pensees gayes 
apres fu de deu porvehu 
que tuit li diacre crehu 
tantque yy et yy ans avraint 
juqu a sinquente anz serviraint 
quant plus de sinquante ans avraint 
lors garde des vesseaux seraint 
li vesseaul dou parc ont ator 
que doivent garder li pastor 
des quiex la char est si dontee 
que el est en paiz demoree 
quar cil qui sont en la menaye 
de la char jolive et gaye 
ne doivent pas avoyr retor 
que il soyent de pastor 
pois ordenerent celle gent 
que lon feist de fin argent 
deux buisignes qui cler sonassent 
si que quant elles buisignassent 
que li hos parcevoyr peust 
quant il esmovoyr se deust 
ce est li senefiemens 
des yy plus grans commandemens 
et cil qui porte les doctrines 
porte avec lui les yy buisignes 
buisigne voiz de mestre toyche 
argent replendor de sa boyche 
par si qu en tel argent n ait point 
de faux nielle ne conjoint 
quant la gent dou pouple oaint 
les yy buisignes qui sonnaint 
lors metient tuit lor ententes 
en cuillir pavaillons et tentes 
ausi est de celui qui porte 
la parolle dieu qui conforte 
quant il parle soustivement 
lors esmeut les cuers de la gent 
li trezoymes leux fu apres 
ou li pueples fu si engres 
que il des pains d egipte usa 
et la manne dieu refusa 
don partie dou peuple ou leu 
se perilla par ardant feu 
don vous poez par ce savoyr 
qui delit de char viaut avoyr 
et le pain aus anges fuira 
en feu ardent brulez sera 
mas yy et diz home furent 
qui les dons de dieu lors resurent 
et tot ce fu por la priere 
de moyses le debonayre 
aussit fist jhesucriz venue 
en char tout enssi com en nue 
et tote terre fu adons 
plaine et remplie de ses dons 
meroth fu li leux quatorziemes 
ou aaron et sa seur meesmes 
envers moyses murmurerent 
comme cil qui esmehu erent 
don moyses se marioit 
qui novelle fame prenoit 
don troblé furent durement 
mas apres cest murmurement 
sur marie la lepre vint 
qui par yy jors entiers la tint 
aussit li juif murmurerent 
sur jhesu quant il esgarderent 
des sarrazins issir l iglise 
lors fu lepre sur eux asise 
ceu est la lepre dou pechie 
de quoy il sont tuit entechié 
ne nulle riens que que lon die 
ne garra de tel maladie 
juqu a la fin que il creront 
adonques monde seront 
puis vint li pueples a retma 
cis leux la place quinzoyme a 
cis moz a figurer s estent 
genievre harbre ou sonement 
aucunes gent font entendent 
que qui prent le charbon ardent 
dou boys qui est nomez genievre 
et desoz la cendre le couvre 
que juqu a l an feux y durra 
ne juqu a l an ne perira 
et ce nous aprent ensaygne 
que de l amor de dieu espreigne 
chascuns son cour bien fermement 
et qu il saime a clier sonement 
bones parolles et benignes 
et sainctes et douces et dignes 
plusors choses en cetui pas 
m esteut conter qui ne sont pas 
en lour propres leus bien asises 
ne si com el deussent mises 
douze home furent en la terre 
saincte envoyé tot por enquerre 
por encerchier et por savoyr 
ques bontez el peust avoyr 
mas icil yy espoenterent 
le pueple quant il retornerent 
por ce que en commun disaint 
que li borjon au bois pendaint 
et que la eraint li geant 
qui mal eraint et fort et grant 
por borjon qui au bois doit pendre 
devon la char jhesucrit prendre 
qui en la croiz fu clofichee 
a grant dolor a grant achee 
toz li peuples lors murmuroit 
qui la guerre aus gehens cremoit 
pensoit que avoir ne peust 
por chose que savoyr peust 
force encontre si grant gent 
com il estient li gehent 
lors a bataille non dehue 
contre cananee esmehue 
por ce que diex ne volloit pas 
cete bataille ignellepas 
fu vaincuz et si fu sozmis 
et sogiez a ses anemis 
et sachiez que des lors en sa 
li peuples fere encommensa 
sacrificies qu il ne devoit 
et que onques mes faiz n avoit 
les sabbaz que diex commenda 
ne coistiva ne ne garda 
et cil qui cuillirent le bois 
furent lapidé demenois 
abyron datan et core 
furent de terre devoré 
asorbi senz nulle dote 
avecques lor mesnie tote 
aaron qui avesques yere 
fist sacrifice avec priere 
et si se mist ce m est avis 
ou milleu des mors et des vis 
si apaya dieu si com j entens 
de l odor grant de son encens 
la voirge aaron enfenta 
une flor qui douz fruit porta 
et lors fu faiz de rousse vaiche 
en la quelle n ot nulle tache 
sacrifices au roys des roys 
appareilliez tot demenois 
li yy qui envoyé furent 
qui encerchier la terre durent 
senefient de scribes estre 
qui des juis estient mestre 
et les prophecies savaint 
que li prophete dit avaint 
et ne voudrent avoir creence 
en dieu qui ert en lor presence 
la saincte terre senefie 
le ventre a la vierge marie 
qui le fruit de vie porta 
qui le mont gardé de mort a 
li messagier qui retornerent 
le peuple tot espoenterent 
ainsi que croyre ne peussent 
que force a leur anemis eussent 
tot aussi li scribe troblaint 
les cuers des gens et leur disaint 
plainement que il tel ne fusent 
que il jhesu por dieu creussent 
li peuples la manne despist 
et les poz noirs aveir requist 
et li peuples fu noirs de vices 
quant il nia dieu comme nices 
et quant diex la manne dona 
li pouples tost la resigna 
et demenda les gras morceaux 
aux oygnons et porreaux 
aucun sont a ceux resemblanz 
qui mout miox ayment par semblant 
de cest monde la vainete 
que la celestiau bonte 
la manne senefie et note 
la suor de pensee tote 
l autre viende encontre eslite 
note mes mauvais fez d egipte 
et les chars que li pot contiennent 
les faiz qui a char apartiennent 
que la lecherie ce cuit 
aussit com en nostre char cuit 
li pepon senefient sont 
mains maus qui eux douceur ont 
si com oydives ge vous pos 
dormir et joyes et repos 
mas li oygnon et li porreaul 
notent maul pares plain de deaul 
si comme sont tenssons aygnes 
sans tricheries et rapines 
porret oygnon plorer font 
autretel cist mal aspre sont 
quar tel mal aspre et tel mesfait 
ne poent estre senz plor fait 
borjons pent ou fust dou vignoble 
et jhesucriz en la croiz noble 
de la vigne decort li vins 
de la croiz li saluz devins 
et li hons qui le boys cuilloit 
et le semadi ne gardoit 
senefie ceux qui paiz n ont 
mas maux moutiplient et font 
abyron dathan et chore 
contre le commendement de 
asseerent user d encens 
par le quiex les bougres entens 
qui font une si folle emprise 
qu abesser cuident saincte yglise 
quar le baptoyme renovellent 
et desoz faussete se ceillent 
mas aussi seront devoré 
com abiron dathan chore 
aussi com aaron l avesques 
entre mors et les vis aveques 
plorans sacrifices faysoit 
tout autressi li prestres doit 
en foy saincte estre si estables 
qu a dieu apait jus et corpables 
a dieu en juste meniere 
por toz espende sa priere 
por le just ait de prier cure 
que il n isse de sa droiture 
et que li mauves de mal isse 
et ses premers pechez gemisse 
entre yy voirges florist 
celle voirge que aaron mist 
et tel fruit de li aporta 
que verdeanz noiz enfenta 
et les autres qui demorerent 
nisune verdor n aporterent 
tot autresi le cors jhesu 
qui en la poudre de mort fu 
quant au tiers jor resussita 
a la flor de vie monta 
mas les yy voirges ne porent 
avoir humor ne verdor n orent 
aussi nostre cors tuit sec sont 
apres la mort ne verdor n ont 
et si com aaron replendist 
por sa voirge quant el florist 
et des lors ce devons nous croyre 
aparut l eneur de prevoyre 
aussi le resurrection porte significacion 
ce est le douz jhesucrist estre 
de toz autres souverain prestre 
la voirge et la vierge enfenterent 
embedeux fruit aporterent 
la voirge les noiz aporta 
et la vierge dieu enfenta 
la voirge comme bone et fine 
dona fruit senz nulle racine 
et la vierge saincte et fiaux 
senz semence le roy des ceaux 
a cest nescement ajoston 
broische de miel noiz et leton 
quar aussi com bresche enmiellee 
est avec la cire meslee 
aussi comme de toz poinz 
est test de noiz au noau joinz 
et com au leton joint li ors 
tot autresi la char dou cors 
jhesucrist en humanite 
fu joincte a la divinite 
li pouples ot commendement 
dou aut seygnour dou firmament 
que il preissent une vache 
d antier aage et senz tache 
qui onques jou porté n eust 
a eleazarus fust 
delivree a sa main mise 
qu il en feist le sacrifize 
mes que fors des trez se metra 
son doy ou sanc de lui taindra 
et si en atochera puis 
par yy fiees contre l uis 
dou tabernacle et puis prendra 
la vache tote et si l ardra 
ainssi qu il n en remaindra riens 
ne char ne peaul ne sanc ne fiens 
cete vache qu en sacrifie 
la char jhesucrist senefie 
qui au pere por nous l offri 
par la poyne qu en croiz souffri 
aages de la vache parfaiz 
de jhesucrit note les faiz 
qui sont entierement parfait 
quar toz biens en lui parfait 
et tot aussi comme la vache 
doit estre senz jou et senz tache 
tot autresi jhesu senz dote 
vesqui senz pechie et ce note 
et ce que lon la sacrifie 
fors des pavaillons senefie 
que judee par son desroy 
aussi sacrifia son roy 
et fors des portes fu menez 
jhesucriz et la fu penez 
et sa poyne tant de bien porte 
qu elle nous fu de salut porte 
eleazarus son doy pose 
ou sanc et les portes arouse 
de ce sachez bien que je voy 
senefier paiz par le doy 
et ce qu il i toyche yy foiz 
note reproichez et la croiz 
la chars et sa peaus si descrit 
les granz faiz au dous jhesucrit 
qu il fist et de boyche et de mains 
si com parut aus eaux humains 
et li sanz senefier doit 
la vertu que dedans avoit 
qui les faiz defors arousoit 
ainssi qu il les vivifioit 
ou femier entendons de plain 
le travail la soyf et la fain 
l engoysse la dolour la mort 
qu il souffri en la croiz a tort 
quant ces chouses ou cour recordes 
ardoir les ou feu te recordes 
apres cetes divisions 
mon retor fois en menssions 
ramot qui autretant senz dote 
comme pome grenade note 
semon droite division 
est la sepzieme menssion 
en cest non par droite devise 
est figuree saincte yglise 
qui d odour fine et saine et monde 
odore et remplist le monde 
aussi com grenade pome 
souz l escorce pluseurs grains some 
autresi com queaust amasse 
une foy mainz pouples a masse 
lebna tielle figurer veaust 
que len de terre fere seaut 
c est la diz et septoyme place 
ou li peuples ses trez enlace 
si puet mainte foiz avenir 
quant par mains leus t esteut venir 
que tielles en ta voye trouves 
c est qu es faiz terriens t esprouves 
reth si vaut autant comme frains 
ce est li leux diz et octains 
ou quel tel enseignement prens 
que si tu mesfais ne mesprens 
lors doiz a ton vice frain fere 
qui dou tot t en face retraire 
diz et novains est celata 
senefience d iglise a 
de cui les escriz nous avons 
enseignens que fere devons 
sephar c est beaux qui en montaigne 
est asis et si nous enseigne 
que jhesus est tote beautez 
c est li vintoymes leux contez 
jhesucriz est montaigne saincte 
par les degrez de vertu mainte 
a la quelle toz fiaux hom 
doit monter par droite rayson 
arada sone mervoylleux 
c est le vint zz leux 
et si tu poayes tant fere 
qu avec dieu eusses repaire 
certes trop te merveilleroyes 
des grans deliz et des grans joyes 
qu on ne pout par escrit noter 
ne lengue n ou peut reconter 
apres tot ce en marelot 
li peuples sa mension ot 
marelot compeignie note 
vint yy fu senz dote 
cete te fait monicion 
que tu queres ta menssion 
entre freres quar par convent 
bon est estre en itel convent 
en thaat sont apres venu 
qui vint yy leux fu 
et cis moz nous note peur 
or oy tu qui au sauveur 
desierres venir par merites 
enten les paroles dites 
tu doiz a ton pechie frain querre 
et puis l iglise requerre 
ton cour en jhesu ficheras 
de ses dons esbaiz seras 
compeignie de freres loe 
et pour ce a iceux aloe 
et si soyes cremetereux 
ne ne soyes pas orgoilleux 
puis a li peuples tant erré 
que il est venuz en thare 
vint et quatroysme leus estoit 
et sachez qu il senefioit 
ou felonie ou pasture 
et ce apartient a la cure 
des prelaz qui orendroit sont 
qui pessent les sougiez qu il ont 
et que leur cours ainssi apayent 
que nulle felonie n ayent 
et doivent estre curieux 
pour garder que li felons leux 
ne puisse ou parc esgarder 
qu on li a baillé a garder 
li peuples trepassa 
tantque il vint en methasa 
ce fu vint yy bone 
qui autant comme douceour sone 
tu doiz savoyr qui pastors es 
de quel pasture tu les pes 
en ensaignent parolles sainctes 
et qu elles ayent douceurs maintes 
vint yy leu dona 
uns leus qu en apele asmona 
ce est aler ignellement 
et si nous done enseignement 
ce est que tu cores grant erre 
por les meilleurs vertuz conquerre 
lors vint et septoyme leu hot 
li peuples erranz asseroth 
asseroth doit sinifier 
por voir discipline ou lier 
ce est a dire voyrement 
que tu cores ignellement 
a ceux qui en eux ont doctrine 
de la sapience divine 
a ceux qui ont la poyssance 
qu il facent au peuple lience 
et bennathan bien dire l os 
fu li vint et oictains repos 
ce est a dire playnement 
en nostre lengue escrois de dent 
si que quant seras des doctrines 
guidens et sainctes et divines 
que tu les tiens sougiez enseygnes 
pour certes escriptures lor soygnes 
que il puissent si estriver 
a leur anemis qu eschiver 
puissent toz les leux plainement 
ou est diz estre escrois de dent 
gad est uns aus merveilleux 
c est le vint et noviesme leux 
gad appareillement figure 
quar ta lengue doit prendre cure 
au biens perpetues prometre 
au droituriers ce dit la letre 
apareilliez par droiture 
contre ceux qui de l escripture 
ne croyent mie les parolles 
encois tienent tot a frivolles 
trentoysmes leus fu gelbetha 
note de trepassement a 
quar chascuns doit pensee avoyr 
et des biens de cest monde savoyr 
que il ne sont fors trepassable 
querre devons joye durable 
trente yy senz gaber 
fu cis leus asiongaber 
et ce est lengue verdoyens 
cete lengue si est voyens 
diverses pensees noter 
et qui divers fruit doit porter 
trente yy mensions 
fu sim et c est temptacions 
quar sovent avient que li hom 
sostient mont grant temptacion 
tant ala li peuples ades 
que il est venuz en cades 
qui vaut autant si com je cuit 
come promissions de fruit 
trente yy mension 
quar apres la temptacion 
que la char souffre la bataille 
enssit li grans loyers senz faille 
en cest leu qui a non cades 
fu morte la seur moyses 
moyses en ce leu pecha 
quant il la perre atoycha 
de la parolle qui il dist 
dom il mout durement mesprist 
si a des juis senefience 
qui ne voudrent avoyr creance 
en jhesucrist mes le despirent 
et son sanc en croiz espendirent 
et cis boyvres tant nous valut 
c au corpables rendi salut 
et quant moyses ot mespris 
la terre qui ert de tel pris 
que lait et miel en lui avoit 
et qui promise li estoit 
li fu maintenent devehee 
si qu il n i pot avoir entree 
autel aus juis aviendra 
que sachez que nus ne viendra 
ne partie n aura ou regne 
ou li sires des seygnors regne 
por ce que jhesucrist ne crurent 
ne por lor dieu ne le recurent 
hir est trente et quatreisme leus 
si est haus mons et mervoylleux 
li sens de soy si nous enseigne 
nous manoyr en la dieu montaigne 
aaron mori et illec dort 
juif plorerent por sa mort 
li pouples fist por lui grans plains 
mas jhesucriz ne fu pas plains 
et ce fu rayson que plusor 
eussent de aaron doleur 
por lui devient maint gemir 
et por jhesucrist esjoir 
quar l encienne loy descendre 
fait au leu ou lon doit plor rendre 
et la novelle loy fait voye 
a monter au haut leu de joye 
li peuples puis tant se mena 
qu il est venuz en salmana 
ce fu li leus trente et cinquoysmes 
finon fu li trente yy 
apres la mort dou bon aaron 
murmura la torbe en finon 
et la manne en despit avoit 
que diex dou ciel li envioit 
de serpens la tel fais troverent 
que maint home a la mort menerent 
mas moyses maintenent fist 
un serpent de coyvre et le mist 
desus une perche escrehue 
por ce que de loin fust vehue 
et trestuit qui la veient 
qui nafré de serpent estient 
estient maintenent sené 
combien il fussent malmené 
tout autresi nous a sauvez 
jhesucriz en croiz eslevez 
quar nous prenons por cest serpent 
jhesucrit qui en la croiz pent 
cis serpens de venin n est mie 
ne jhesucriz de tricherie 
esgardons yy chocses qu on prent 
por voir ou coyvre ou serpent 
quar ge regars selon rayson 
que jhesucriz fut diex et hon 
deitez est ou coyvre prise 
et ou serpent est mors asise 
quar nulle chose tant soit dure 
plus longues de coyvre ne dure 
mes par le sarpent par convent 
est mort donnee mont sovent 
jhesucriz hon en croiz fu mors 
mas onques n ot poer la mors 
en la deite mal baillir 
qui durra toz tens senz faillir 
or esgarde bien et recorde 
com cis moz salmona s acorde 
quar salmona en droit lengayge 
vaut autant comme fait ymage 
et li serpenz qui d arain fu 
note l image de jhesu 
et finon c est a dire boyche 
et tu cui la mors jhesu toyche 
la mors jhesucrit que tu croiz 
en ta boiche regeir doiz 
trente et septains abergemens 
est eboth c est enchentemens 
ou de bogre senefience 
qui trouble la bone creance 
mas contre les voiz de tel gent 
estope bien ton oyement 
en gebal li peuples asist 
ses trez et menssion i fist 
qui trente et octoyme est numbree 
et masse de perre nomee 
li saint les perres vives sont 
qui tot lor aparoil fait ont 
coment il puissent a toz dis 
trepasser juqu en paradis 
si fai tantque tu puisses estre 
avec eux ou le roy celestre 
trente et neufviemes mensions 
fu dibengad temptacions 
entendue puet bien soner 
la estient vehu regner 
og et sen et quant il virent 
cel peuple a eux se combatirent 
et furent par la dieu vertu 
maintenent dui roy vaincu 
si matez puez les bougres rendre 
tu doiz parfectement entendre 
que les temptacions eues 
sont par tiex parolles vaincus 
despisenz figuers en latin 
sone selmon deblathain 
et ce fu senz digression 
la quarentoisme mension 
apren par cetui a despire 
les deliz que char veaust eslire 
quar mal se charge a son dan 
des fuilles dou figuier adan 
la quarente et zz enseigne 
fu en abarin la montaigne 
qui contre nabor est asise 
prist la mor qui tot jutize 
moyses qui la saincte terre 
avec son peuple aloit requerre 
d ilec la vit il bien adonques 
mas certes il n i entra onques 
moyses a la mort venenz 
est la loy qui est definenz 
quar nus par la loy encienne 
n a deservi le tres haut regne 
nabo ce est chouse confuse 
et la loy se depert et ruse 
jhesucriz ou monde venenz 
noveaux comendemens donenz 
la mension qui fu darrayne 
dou flun jordain fu mont prochaine 
et fist li peuples illec joye 
aussit com por parfaite voye 
et ce est ens cours voyrement 
que toz hom qui a lavement 
en l ayve dou flun jhesucrit 
par degrez qui sont desus dit 
montera si que il viendra 
a joye qui ja ne faudra 
ici a zz mot en obli 
que ne devons metre en obli 
vesseaus qui toz jors est huers 
non mondes est s il n est cuers 
ordete estre esteut 
boyche qui tayre ne se peut 
balac zz riches roys estoit 
qui auques pres d ilec manoit 
ou li peuples menssion ot 
mes a balac mie ne plot 
quar durement s espoentoit 
don tiex peuples si pres estoit 
balaam a lui venir fist 
le prophete et si li promist 
que mont bel loyer li donroit 
si sa maleisson posoit 
sur le peuple qui si granz iere 
et cis le li promist a faire 
et por le gaain qu il atant 
s est de balac partiz a tant 
liez dou don et de la promesse 
et lors montez desus s anesse 
s est au chemin maintenent mis 
et chevauche vers les juis 
mes po erra que il avint 
que uns anges contre lui vint 
qui la beste arester fist 
et balaam qui desus sist 
tantost com elle s aresta 
de ses esperons la hurta 
mas cele avant aler ne pot 
et cis qui grant corroz en ot 
fiert et refiert ignellepas 
com cil qui l ange ne vit pas 
qui contre la beste venoit 
ne l espee que il tenoit 
mas la beste bien le veoit 
si com dieu plesoit et seoit 
qui poer tantost li donna 
de ce que beste mue n a 
ce fu le poer de parler 
" li enges ne me lesse aler 
qui tient ici l espee nue " 
ce reconta la beste mue 
balaam vit que ne playsoit 
pas a dieu ce que il fesoit 
quant son peuple voloit maudire 
lors s en retorne senz plus dire 
cete beste qui ot loquence 
des peans est senefience 
qui furent mu premerement 
quant il le roy dou firmament 
de nulle rien ne cognoissaint 
ne ne servient ne loaint 
mes orendroit li done loenge 
et le cognoist a roy des anges 
balaam qui en aut seoit 
et qui l ange pas ne veoit 
senefie tot playnement 
toz ceaux qui enciennement 
entreduisient les gens folles 
qu il aorassent les ydoles 
enjuques jhesus vint avant 
qui fu anges de consoil grant 
et por la peygne que il trest 
le peuples des peans arrest 
balaam zz veu fait avoyt 
que come droituriers morroit 
mes ce li toli covoytise 
qui en son cour estoit asise 
ice le desut malement 
et si orrez tantost comment 
balaam qui en sa pensee 
ot grant malice porpensee 
et le domage aus hebrez quist 
au roy balac vint et li dist 
que se il croyre le volloyt 
tres leaul consoyl li donroit 
et cil respont s il est moytiers 
qu il le creira mont volentiers 
" sire sachez " fet il " senz faille 
cete gent n ont mie en bataille 
vitoyre par force qu il aient 
mas par le dieu en qui il croyent 
et par ce que tot lor ae 
se sont tenu en chastee 
ces yy vertuz qui en eux sont 
leurs anemis vaincre lor font 
mes ge te say par voyr conter 
comment tu les puez sourmonter 
par engin non mie par guearre 
eslire fay parmi la terre 
grant nombre de genes puscelles 
bien vestues gentes et belles 
qui sachent cointement aler 
et bien chanter et bien baler 
bien dancier et bien coroler 
bien arper et bien citoler 
ainssi les apareilleras 
en l ost les envoyeras 
quant ou peuples seront venues 
et juif les aront vehues 
lors seront muees leurs mors 
la sera fez li geux d amors 
quar luxure illec vaincra 
et les fors souz ses piez metra 
mes nous ne lor lesserons mie 
le desir de lor lecherie 
acomplir enterinement 
juqu a tantque tot plainement 
voudront es dieux sacrifier 
et lors te porras affier 
qu eslehuz sera li corroz 
et l ire de dieu seur eux toz 
et lors tes peuples s esmouvra 
sus eux et la victoyre aura " 
li roys lors en sa terre quist 
puscelles qu apareillier fist 
de mont riches aornemens 
et vestir de beaux vestemens 
et les fist a brement parler 
ou peuples des juis aler 
et si tost com el furent la 
l une denssa l autre bala 
l une chantoit l autre jooit 
quar chascune s estudioit 
et se penoit forment de fere 
chose qui au roy deust plere 
enssit li peuples des juis 
par cete chose fu surpris 
tot maintenent s abendonerent 
au demoyselles et pecherent 
si que dieux en fu esmehuz 
et ses corroz seur eux chehuz 
mas por ce que diex s apayast 
et ses corroz dou tot cessast 
finees qui trouva couché 
zambri en ordure en peche 
avec unes des damoyselles 
qui tant eraint cointes et belles 
tant fu corrociez et dolens 
que dou vengier ne fu pas lens 
bien savoit qu a dieu desplesoit 
li maus que li peuples fesoit 
dou fet vengier si s esforssa 
qu andeux d un cop les trespersa 
d un glaive agu tranchant et fort 
que d un cop furent endui mort 
or veons que tot ce figure 
si fuiz et hez bien luxure 
et voilles en tot ton ahe 
amer et garder chastee 
tu porras bien senz desleer 
jhesucrit vers toy apaer 
quant por amor de dieu l ardure 
as eschivee de luxure 
puis fist diex son commendement 
derechief qu assembleement 
li diacre et li peuple fussent 
conté et le nombre seussent 
aussi com s il fussent mort 
cil qui orent fet lor deport 
en peche toz li peuples fust 
noveaux et tiex qu a dieu pleust 
et qu il peust par bone emprise 
venir a la terre promisse 
et trepasser trestot de plain 
parmi l ayve dou flun jordain 
dou pouples fu lors faite soume 
quar il furent yy cens mil home 
qui tuit estient fervestu 
et tuit en force en vertu 
de la terre d egipte issirent 
et bien la terre saincte virent 
mes onc n i pot avoir entree 
li peuples de la gent ebree 
ne nus n i entra voyrement 
ne mes que dui tant sollement 
ce fu caleph et josue 
icist dui se sont tant pené 
que en la terre desus dite 
avec compeignie petite 
ce conte li latins entrerent 
maint jor puis y abiterent 
a ce faisons similitude 
quar de gent tres grant multitude 
par le monde baptizé sont 
mes po est de ceux qui porront 
la joye avoir de paradis 
qui senz faillir durra toz dis 
et li dui qui orent entree 
en la terre benehuree 
senefient la vie active 
avecques la contemplative 
et ce lia et rachel sonent 
et l une et l autre salut donent 
en ce peuple avoit zz prodome 
que li latins safaat nome 
cis safaat yy filles ot 
mes onc zz fil avoir ne pot 
mes freres ot plusors senz dote 
si avint que desoz sa plote 
le mist la mort qui de son conte 
ne giete roy ne duc ne conte 
aussitost com il fu mors 
entre ses hers sordi descors 
quar cil qui si frere estaint 
se trestrent avant et disaint 
que l eritage avoyr devoint 
de lor frere et que ne poaint 
les filles l eritage avoir 
quar filles n estiaint pas air 
les filles encontre disaint 
que de lor pere hair estaint 
enssit les parties se tiennent 
tantque devant moyses viennent 
qu il tiennent a soverain juge 
et li requierent qu il en juge 
mes moyses de ce tantost 
jugement pas fere n en vost 
consoil a dieu en demenda 
et diex tantost li commenda 
que il les filles hoirs feist 
en sesine les meist 
des heritages a leur pere 
quar riens n i ont par droit li frere 
et il lors senz dilacion 
les mist en la possession 
par ces filles entens et voy 
aucuns qui de la vuille loy 
sont apelé a la novelle 
qui l eritage lor rapelle 
apres ce moyses monta 
en la montaigne ou mont ha 
avec nostre seignor parlé 
" por ce t e " fait diex " apelé 
que commender aucunes choses 
te voil et ce est que tu poses 
tantost josue ton sergent 
en leu de roy desus ta gent 
et li enseignes totes voyes 
ce que de moy apris avoyes " 
moyses plus n i atendi 
de la montaigne descendi 
au peuple vint quant il fut la 
josue tantost apela 
devant lui et tot ce li fist 
que diex li commenda et dist 
ensaigna li ce qu il savoit 
si com diex apris li avoit 
et meismes quele offrende 
li rois des rois veaut qu en li rende 
par cete chose entendre doi 
que grace vint apres la loy 
cete loy acomplist la chouse 
tote que la loy vuille pose 
apres commenssa une guearre 
contre les rois de celle terre 
qui nomee estoit madien 
illec fut ocis balaam 
puis ont faites entr eux devises 
des proies qu il avient prises 
en la bataille desus dite 
que d amalech avons descripte 
s en fu a dieu grant part offerte 
quar gardez les avoit de perte 
et quant totes les compaignies 
de totes les yy lignies 
qui de jacob sont descendues 
furent au flun jordain venues 
neuf et demies oustre passerent 
les autres de la demorerent 
ce furent les yy et demie 
qui le fleuve ne passerent mie 
quar gad et ruben cetes deux 
de sa le flun pristrent leur leux 
et la demie manasse 
cist ne sont pas ostre passé 
quar onques ne vodrent avoir 
oustre le flun don ni avoyr 
ni eritage en nulle guise 
en la terre de dieu promise 
et cil la senefience ont 
de ceux qui tant ayment le mont 
que il n ont nul desir dou regne 
a celui qui sus les ceaux regne 
puis fist diex zz commendement 
que ostees outreement 
fussent trestotes les ydoles 
que aorient les gens folles 
et tuit cil qui les honoraint 
ne depriaint ne creiaint 
or cete chose doiz aprendre 
quiconquez veaut baptoyme prendre 
que ja mes por chose qui vive 
ydole nulle ne coistive 
puis la mort aaron avint 
qui d avesque le sege tint 
que cil qui omicide estint 
ou peuple habité avoint 
communement ou les juis 
s en alerent en lor pais 
tout autreci li pecheour 
apres la mort dou sauveour 
retornerent a paradis 
et lor fu rendue a toz dis 
la terre qui nomeement 
decort de lait et de piment 
li quinz livres ici commence 
c est des paroles la semence 
que moyses jadis sema 
ou peuple que il mout ama 
et sachez que li latins nome 
cetui livre deuteronome 
c est a dire seconde loy 
que cis livres repete en soy 
ce que li autre quatre ont dit 
et la nouve loy tot descrit 
ce que moyses a delivre 
en yy jors escrist cest livre 
n est mie senz senefience 
ainz y a grant intelligence 
quar cis nombres qui yy sormonte 
nous note des juis la onte 
e trepassent a deshoneur 
les commenz de nostre seignour 
et por ce qu il ne les garderent 
quatre foiz yy anz demorerent 
en poyne en labor en tristece 
senz avoyr joye ne leece 
mes onc por ce leur vestehure 
n enviulli ne lor chaucehure 
enz furent tuit senz depecier 
aussi froy com au commencier 
s avons senefience autele 
en nostre char qui est mortelle 
la quel la vie pardurable 
ne leira estre corrumpable 
mes or retor a ma matere 
moyses en itel manere 
le peuple au juis enseigna 
et tiex commendemenz dona 
" joste l autier ne planteras 
bois que diex ne le veaut pas " 
li arbre des bois verdor ont 
mes senz fruit nul li plusor sont 
hons a planter les heslit 
pour avoir a ses eaux delit 
en ce sont li pean descrit 
qui ont proposé maint escrit 
que il en nos oroilles sounent 
et parolles dorees donent 
quar leur mot sont veu fuillir 
mes en n i puet nul fruit cuillir 
et esmovent mout fierement 
la pensee de simple gent 
mes li temples die mie n use 
de tiex fables mes les refuse 
mes en la foy que nous avons 
simple parole avoyr devons 
quar croyre devons fermement 
et regeir tot simplement 
or oez que commende apres 
li debonaires moyses 
" ce que je di " fet il " a zz 
ge commenz a toz en commun 
ge commanz tot premerement " 
fet moises estroitement 
" que tu ne lesses a nul four 
que dieu n aimes de tout ton cour 
et de trestote ta pensee 
ce soit la riens qui plus te see 
que amer le souverain roy 
et ton prochen si comme toi " 
l amor de ce saches tu 
tel force porte et tel vertu 
que l amor de ton frere engendre 
et cete seaut l autre amor rendre 
quar c est ce que diex commenda 
a vous par moy le menda 
enssit porrez vous conquerre 
qu il doigne pluie a vostre terre 
qui bien vous sera convenable 
puis la vous donra saluable 
convenable la donna la 
ou la premere loy bailla 
saluable la dona il 
aloursqu il envoya son fil 
quant de ses paroles dorees 
furent les terres arousees 
" apres vous commans senz retraire 
circoncision en vous fere " 
cis fait bien circoncision 
qui sostrait senz dilacion 
superfluite desus lui 
que a sa char ne face enuy 
" je te manz que arer ne faces 
bouf premer ni en nulles places 
et si commans que les toisons 
des oylles ne des motons 
qui auront premiere nescense 
en ton preu n ayent acrescense " 
et ne t aide en nulle guise 
de la chouse a dieu promise 
quar bien est voirs que ainz né 
sont a dieu promis et doné 
et la chose qui est donnee 
a dieu est bien sainctifiee 
" apres soyes ici veanz 
que tu ne t aperes voens 
en l esgart de nostre seygnor 
cui tu doiz servise et honor " 
cil apert voenz senz deslit 
devent dieu qui ne pense ou dit 
ou fait chose qui soit playsens 
au roy qui sur toz est poyssans 
" apres t enjoign que metes cure 
en amer et fere droiture " 
quar li droituriers aime et fet 
esgardens la cause dou fait 
apres ce met poyne et cure 
a jugier la selonc droiture 
non pas por amor de l argent 
mes por l amor dieu sollement 
" se aucuns asembleement 
avec son ami simplement 
vait en forest por boys coper 
et dou manche puisse eschaper 
la coignee et l autre ferir 
enssit qu il l estuisse morir 
ge lo a celui qui l avra 
occis qu au plus tost qu il porra 
aylle a l une des citez 
plus prochene toz escitez 
por ce que aucuns dou lignage 
dou mort ne soit de tel corage 
ou tant se duille de la mort 
a celui que il aura mort 
que sus maintenant ne li core 
et ne l ocie senz demore " 
tu trenches le bois simplement 
quant tu retranches asprement 
a ton compoygnon les pechez 
don tu sez qu il est entechez 
la coignie tranchans senz doute 
correpcion de lengue noute 
li fers dou manche saut et vole 
quant dou chastiant ist parole 
aspre et mont dure qui reprent 
et blasme celui qui mesprent 
et li prochains a la vient 
quant les paroles apres craint 
qui prent pas en cour benigne 
lors conceit en son cour aigne 
aigne est mors senz desdit 
selonc l escripture qui dit 
" cis omicides diz sera 
qui aigne a son frere a " 
mas cil qui ocit en tranchant 
le bois ou coignie tranchant 
son vesin a trois citez aille 
ice senefie senz faille 
qu en lui ait senz nulle doutance 
charite foy esperence 
quar il porra tot a delivre 
se il a ces trois vertuz vivre 
" n are de boef et d asne ensemble " 
li beux les sages me resemble 
et par l asne les fous entens 
li sages ne doit en nul tens 
avec fol mesler ses parolles 
qu il ne destruise et rende foles 
les bones ouvres et les faiz 
que il com sages aura faiz 
" n aies ja robe vestue 
de lin et de loine tissue " 
cete robe nous senefie 
tot proprement ypocrisie 
que simple est deforz apparenz 
maz la tricherie est dedanz 
li lins mont gresles et menuz 
est souz grosse laine tenuz 
et la simplete dou visage 
couvre le tricheour corage 
" se aucuns par lui aliger 
voudra le suen ventre espurger 
si com nature seaut requerre 
face d un pau zz crot en terre 
lors face son espurgement 
et puis le couvre ignellement " 
ce est que componcion couvre 
a la semblance dou pau l euvre 
conchiee que ta pensee 
aura follement porpensee 
" si tu ves par aucunes voyes 
et tu illec trouves et voyes 
ni d oyseaus en herbre ou en terre 
et la mere puisses conquerre 
avecques ses pullons prendre 
tu ne doiz mie a ce tendre 
que tu toz les voilles tenir 
mes les pullons peuz retenir 
et la mere en layras aler 
quelque part qu el voille voler 
ainssi te viendra bien par tens 
et si vivras apres lonc tens " 
cete voye que je ci nome 
est la vie de mortel home 
li niz d oyseaux qui est en terre 
ou qu en puet en herbre requerre 
l estoyre senefie et sone 
qui deux commandemans nous donne 
li niz en la terre coschez 
est vie astive ce sachez 
et li niz qui en l arbre pent 
la comprent 
la mere qui pullons norrist 
est la simple letre qu en list 
en luy porte zz droit tel 
force de cen esperitel 
ses pullons norrist voyrement 
quant elle parle plainement 
et ses oes coe senz dotance 
quant elle parle en esperence 
les pullons tiegne et lest la mere 
que c est senefience cliere 
que lon doit la letre gourpir 
sovent et mistere tenir 
et ce que des juis lison 
quant il issirent de prison 
d egipte que il despoillerent 
et de ce qu il en aporterent 
et or et argent et vesseaux 
et joyaux mainz riches et beaux 
de cest ni d parole doit 
la mere estre ostee par droit 
et si doit estre retenue 
des pullons la lignie drue 
li argens senefie et note 
les lengues des mestres senz dote 
doctrine monstrent li vessel 
d or fin et precieux et bel 
li vesseaux presente 
ostez les d egipte presente 
quar si en toy bones mors as 
longuement ce saches vivras 
quar li senz dou mistere fin 
te donra la joye senz fin 
si aucuns aura fame prise 
en mesfait l ait puis reprise 
tot l ait tenue longuement 
li peuet fere refusement 
et s il veaut tantost li fera 
et tot enssi la lessera " 
aussi le monde hons despira 
quant les hors faiz de lui verra 
et tot aussi comme li hom 
sa fame oste de sa meson 
tot aussi de son cour li sages 
chace amor de mauves usages 
" si foys bien a savoyr a toz 
que moulle desus ne desoz 
por gagiere ne preigne mie " 
or oez que ce senefie 
por le gage senefion 
par droit nostre confession 
et la muelle desus posee 
est esperance senefiee 
et par la muelle desoz mise 
est peur entendue et prise 
quar qui regeist ses pechez 
au prevoyre bien le sachez 
de pardon a bone esperence 
et de droiture grant creance 
" si aucuns a et frere et fame 
et que son cors se parte l ame 
et que nul enfent n i remeygne 
li freres celle fame preigne 
et se il puet avoyr la face 
que a la fame enfant face 
le germe resuscitera 
de son frere qui mors sera 
si la fame refuser veaut 
et la fame de rien s en deaut 
enz ou vis li escupera 
et un pie li deschaucera 
et des lors en avant sera 
la menssion ou il demorra 
mayson nomee au deschaucié 
et ce sera par tot noncié " 
li freres qu en apele mort 
c est jhesucrit qui souffri mort 
que nous poons apeler frere 
par rayson de dieu nostre pere 
cis mori en la croiz pour voyr 
aussi comme senz frere avoyr 
qu encor n estoit numbres pleniers 
a celui jor de droituriers 
chascuns mestres qui prent la cure 
de saincte yglise est par droiture 
de jhesu freres voyrement 
por quoy il ovre justement 
quar cil qui ne veaut ne ne prise 
enfanz engendrer de l iglise 
il doit bien estre escupez 
de l iglise et vis et hupez 
et ce que li uns de ses piez 
li est nuez et deschauciez 
ce est a dire qu il ne cure 
de prendre de son frere cure 
et qui ne li chaut ne ne prent 
cure fors de lui sollement 
ci apres en cest livre avons 
un chant ou nous escrit trovons 
que diex le peuple mis avoit 
a ce que il traire devoit 
miel et hoille de perre dure 
et ce senefie et figure 
que jhesus qui est diex et hom 
si est la perre par rayson 
et li miracle qu il faisoit 
sont apelé miel dons par droit 
et par l uille nous est escriz 
droitement li sainz esperiz 
la piere le miel nous dona 
quant jhesucriz enlumina 
le monde en plusours leux de signes 
et de ses sarmons sainz et dignes 
et la perre huille gita 
quant il de mort resuscita 
et puis nous dona en pardons 
dou saint esperit les grans dons 
cete cantique encor contient 
la parolle qui apres vient 
quar ci demonstre nostre sire 
une grant partie de s ire 
" por m ire ardra " fet il " li feux 
juqu en enfer en plus bas leux 
qui la terre devorera 
et ceu qui nessent i sera " 
la sentence de cetui vers 
toyche les mauves les pervers 
des quiex la poyne si comence 
qui durra senz nulle finence 
feux la terre gaste et devore 
et tot son germe senz demore 
c est quant luxure le cors ront 
et sa bone ouvre li corront 
en cetui chant meismes dit 
cis sires que nus ne desdit 
" g ocirre et vivre fere 
et si ferre et si garre " 
il dit que il est ociens 
apres est vivifiens 
il fiert et done garison 
de son cop n est ocis nus hon 
ses glaives fet tel envaye 
qu il fiert la char a la feye 
et nafre mas tant a valu 
ses cos qu il nous done salu 
quant il fiert la char et sachez 
quar lors ocit il les pechiez 
les pensees edifiens 
et les vertuz vivifiens 
" mes glaives " fet il " tant fera 
que il les chars devorera " 
et li suen jugement sont tel 
que seront ou feu li charnel 
quar loy de feu est dite estre 
selon les escriz a sa destre 
la destre note les bien nez 
et la senestre les dampnez 
et donques en doit mont bien estre 
la loy de feu mise a sa destre 
quar totes les sainctes pensees 
sont en l amor de dieu sencees 
de cest chant meismes zz rains 
doit estre que fers arains 
sont la chaucemente de lui 
quar si com es sainz escriz lui 
li mestre qui por conforter 
les ames sont prest de porter 
les parolles de l escripture 
sont senefience et figure 
de la chaucemente des piez 
au roy qui fu crucifiez 
par le fer qui est durs et fors 
est senefiez li esfors 
par quoy se puent avaincier 
li mestre tantque trespercier 
puent la contrariete 
a la saincte divinite 
en l arain est signifiee 
pensee en tot bien proposee 
qui dure et ne faut de rien 
en l ouvre commencee et bien 
" tu ne cuiras mie bel frere 
le bochet ou lait de sa mere " 
ou lait est figuree et prise 
la correpcions de l iglise 
quant el est soevement faite 
et celui li bochez retraite 
qui dit et porte envers sa mere 
parolle cruelle amere 
dom nus ne li doit senz doutence 
chargier legiere penitence 
" tu n ayes en despit por rien 
le gaigneur egiptien 
quar por estrange fus tenuz 
quant en la terre fus venuz " 
tu qui bien veaus foir egipte 
ne fui celui qui y habite 
qu ensit l enseigne moyses 
c est a dire a moz espres 
tot fuies tu le mont forment 
n es tu mie purs purement 
" ci apres ce commant te fes 
n ayes pas en zz sac yy fes " 
ge pors sus mon cors double charge 
si por semblent pechie t en charge 
grant fes par si que ge a moy 
l en charge menor que a toy 
" en la boyche en tesmoygnage 
de yy ou de trois qui sont sage 
sera tote parole estable 
et provee et confermable " 
et tot puisse lon simplement 
acomplir cest commendement 
totes voyes l ay ge vehu 
contre les bougres entendu 
li dui tesmoin sont plainement 
apelé li dui testament 
quar chascuns de ces yy confont 
la faucete que bougre font 
les parolles des evangilles 
qui sont certoynes et senz guilles 
apres les voiz des prophecies 
qui par voyres sont anuncies 
et les epistres de saint pol 
qui de foy ne portent pas po 
ce sont li troy tesmoin senz fable 
par quoy nostre loy est estable 
" apres vous comenz que nus n aille 
desgarniz ne nuz en bataille " 
cis qui est pahereus de cour 
ne peut exercier a nul feur 
les fez de la chevallerie 
de dieu ne de saincte marie 
c est cis qui tiedement fera 
les biens que encommenciez ha 
" tu n estoperas a nul hore 
la boche dou bouf qui labore " 
li beux qui labore et travaille 
est li sages mestres senz faille 
qui les sainctes paroles seime 
qui sont profetables a l ame 
la boiche au bouf laborant lie 
qui viende a tel mestre nie 
quar sainz pol le juge et commende 
tiex hons est dignes de viende 
si aucuns fet il vous ensaigne 
avec vous tel viende preigne 
comme vous porrez porcevoir 
quar il est dignes de l avoir 
" quant tu en la terre enteras 
ou tu lait et miel troveras 
poyne toy de tes anemis 
com a l espee seant mis 
avec les yy roys que il ont 
qui lor mestre et lor seignor sont 
c est a savoir amorreus 
gerseus et cananeus 
heveus et ferrezeus 
etheus et jebuseus 
ce sont li yy pechie mortel 
qui sont si grief et si sont tel 
de lor racine et de lor germe 
tote meniere de mal germe 
si savoyr veaux qui cist yy sont 
et la lignie que il ont 
quant les escriptures auras 
cerchees adonc les sauras 
foyr les doiz tote ta vie 
ce est orgeaux ire envie 
avarice et yvrece 
accide de toz biens parece 
et la desraine est luxure 
si ne vuil ore metre cure 
en lor lignees deviser 
es livres t en puez aviser 
ces yy porras seuremonter 
et vaincre et occirre et denter 
de l espee que diex a saincte 
ce est de sa parole saincte 
ou les armes de droyture 
porras avoyr victoyre pure 
" si tu en bataille t es mis 
contre tes mortiex anemis 
si tu tant puez fere et valoyr 
que victoyre puisses avoir 
et tu puisses en celle guerre 
une bele fame conquerre 
si tu la viaux a toy apondre 
et prendre a fame fe la tondre 
toz ses cheviox et puis li doiz 
rere les ongles de ses doiz 
et lors doiz yy jors atendre 
et puis la puez a fame prendre " 
saches que ceste belle fame 
senefie et figure l ame 
que diex forma et noble et bele 
et senz taiche froysche et novelle 
si tu de la peanne loy 
cete fame veaux joindre a toy 
et ses ongles li trancheras 
et ses chevoix puis li reras 
li cheviol et li ongle sont 
tel que superfluite font 
les quiex soulent et doivent rere 
les paroles de dieu le pere 
aprens tiex ames qui sont folles 
qu elles guerpissent les ydoles 
et que li sainz esperiz soit 
qui de toz blasmes les netoit 
enssit les porras senz desdit 
conjoindre aus membres jhesucrit 
enssit la porras digne rendre 
que a fame la puisses prendre 
trois persoynes en deite 
et diz commendemenz conté 
sont parfectement en yy loys 
et yy sont par diz foiz troys 
de ces yy choses aornee 
est l ame a dieu joincte et donee 
la loy en commendement done 
et dit que hons qui s abandone 
par sa follie a grant mesfait 
c a la mesure de son fait 
selonc ce qu il avra mespris 
souffre torment par yy foiz dis 
et qui ore sera corpables 
sostiegne poygnes convenables 
selonc le mal et le mesfait 
que il avra tot avant fait 
juc a tant que la poygne efface 
dou mesfait lignage et la face 
et que il soit toz espurgiez 
de ses mesfaiz de ses pechiez 
devant le juge qui viendra 
qui a toz lours loyers rendra 
chascuns a ses mesfaiz regart 
et si se contiegne et se gart 
qu il ne li conviegne endurer 
poyne qui toz jors doit durer 
apres moyses la mestrise 
ha josue dou pouple prise 
cis sot a la terre asener 
que moyses ne pot doner 
ce senefie qu il avint 
c apres la loy la grasce vint 
et ce que li commendement 
de loy ne plainement 
ce est la joye qui fin n a 
la grace sollement douna 
quant josue la mestrise ot 
au plus tost que il onques pot 
envoya yy de ses mesages 
qu on tenoit a preuz a sages 
en une cite grant et lee 
qui jerico ert apelee 
por espier et por savoyr 
quel force el pooit avoir 
quar mont voluntiers tant feist 
c au peuple dieu la conqueist 
ces yy li latins nomé a 
ce croy caleph et pinea 
cist cheminerent errerent 
tantqu en la cite s en entrerent 
encerchierent par zz jor 
la cite tote senz sejor 
cil de la cite l ont veu 
si ce sont bien aparceu 
si ont dit entr eux que ce estaint 
por voir gent qui les espiant 
si que quant vint a l anuitier 
li dui qui d ostel ont mestier 
et qui travaillié tant avaint 
que lassé bien estre devoint 
par la ville tant erré ont 
qu a l ostel raab venu sont 
qui de la vile au chief manoit 
c ert une fame qui avoit 
fet de son cors sa volunte 
illecques ont pris lor oste 
li dui qui tant erré avaint 
tot le jor que lassé estaint 
li citoyen qui seu l ont 
a l ostel raab venu sont 
et demendent ou sont alé 
cil qui leenz sont ostelé 
et raab com sage respont 
et dit que maintenent s en vont 
et que bien poent estre ou sont 
zz petit par de sa le mont 
cil cuident bien que die voir 
et por eux en leurs mains avoir 
d ilec se departent a tant 
et vers le mont s en vont batant 
mes por nient si travaillierent 
riens qu il queissent ne troverent 
et quant raab les a vehuz 
corre et aler toz esmeuz 
vers le mont que lor avoit dit 
maintenent les yy rebonsit 
en grant fes de lin qu el avoit 
quar meaux metre ne les savoit 
et li lins estoit ce lison 
desus les trez de sa meson 
et quant cil furent revenu 
ne se sont mie detenu 
que il n aient en mainte guise 
serchee la meson et quise 
de cele qui lor ot menti 
mes onc riens n i ont asenti 
et quant il trovez ne les ont 
d ileuc se partent si s en vont 
quant raab les en vit aler 
a ses ostes prist a parler 
" seygnor " fet elle " je se bien 
et si n en dot de nulle rien 
que cete cite sera vostre 
quar certoyne sui que li nostre 
envers vous ja ne se tiendront 
vos genz cete cite prendront 
mes seygnours si com vous savez 
que gardez vous he et sauvez 
aussit seroit raysons et biens 
que vous gardoiz moy et les miens " 
et cil tantost promis li ont 
par serement qu il garderont 
lui et les suens de pertilence 
" quant vous verrez que la poissence 
aurons " font il " et la victoyre 
por ce qu ayons de vous memoyre 
garder de tot home mortel 
au fenestres de vostre ostel 
soit lors une corde pendue 
de colleur vermoille embehu 
et celle corde qui pendra 
a vos fenestres nous rendra 
conoissence que bien savons 
que l ostel esparner devons 
et nous ferons a nostre gent 
savoir qu il soient diligent 
a ce que chascuns garder vuille 
l oste a la corde vermeille " 
or oez de ce la figure 
jerico le monde figure 
au quel cil qui les elemens 
fist envoya yy testamens 
raab qui premerement fist 
tant de son cors et se mesfist 
saincte yglise nous senefie 
qui premerement fist folie 
en ce que primes honora 
les ydoles aora 
raab en son ostel sauva 
les yy qu onc riens ne les greva 
et saincte yglise a en sa garde 
les yy testamens et les garde 
raab les yy senz decevoir 
vost en son ostel recevoir 
et trestot aussit saincte yglise 
a creance et foy en lui prise 
la corde qui vermoille estoit 
a la fenestre pendoit 
et qui raab et ses amis 
sauva enver lor anemis 
senefie le vermoyl sanc 
qui de la fenestre dou flanc 
de jhesucrit fu espenduz 
par cui saluz nous est renduz 
tendis comme li dui estaint 
en jerico et qu il faisaint 
illecques ententivement 
lor queste et lor encerchement 
li diacre et li prevoyre 
qui gardient ce dit l estoyre 
et menient l arche ou manoit 
la loy que diex donee avoit 
si tost com il voudrent de plain 
passer l ayve dou flun jordain 
l ayve s esta et voye fist 
au peuple qui dedanz se mist 
et tu de l iglise doiz croire 
que li diacre et li prevoyre 
par le saint baptoyme toz dis 
montrent la voye en paradis 
et quant la torbe fu passee 
l aive s est abessee 
l une partie en mer ala 
et fu amere et se sala 
et celle que li fluns contint 
douceur pleniere en lui retint 
aussi est il des baptiziez 
li jus est bons et bien prisez 
et li mauves c est la costume 
ne puet savoyr fors amertume 
cil cui terre donee avoit 
moyses ou tens qu il vivoit 
par de desa dou flun jordain 
aliant devant tot de plain 
armé a mont belle mesnie 
deux lignies sont et demie 
par cez sont voyrement noté 
cil qui avant nous ont esté 
qui vesquirent mont justement 
selonc la loy premerement 
ce sont cil qui les moz diz ont 
qui mont grant aide nous font 
c est li prophetes ysayes 
ezechiel et jeremies 
ce est david et samuel 
johel naim et daniel 
quar des livres et des escriz 
que cist nous ont fez escriz 
sourmontons nous nos averseres 
qui nous trovons en loy contraires 
quar icil autant de dars portent 
comme de bons moz il recordent 
li baron qui furent eslit 
en tot le pueple desus dit 
doze perres dou flun leverent 
que il oustre le flun poserent 
quant une lignee ert passee 
une perre ert par li posee 
enssit passerent une et une 
et une perre par chascune 
estoit toz jors posee et mise 
enssit sorent la devise 
cetes perres qui sont 
des yy apostres note font 
dom le resemblement as tu 
apres baptoyme recehu 
li peuples apres tant ala 
qu il est venuz en galgala 
por le pouple circoncisier 
fist josue les entaillier 
coteaux tranchans de perre dure 
et ce senefie et figure 
que cil qui en baptizement 
resoit en sainz fonz lavement 
doit mont curer et avoir cher 
et les mauves fez retrencher 
a l essemple dou dous jhesu 
qui la veraye perre fu 
la fu la pasque celebree 
premiere de la gent ebree 
en icete terre firent 
li ebre pain dom il vesquirent 
et la manne ot illec finence 
or oez la senefience 
quant en sainz fonz es baptizez 
et tu tes maus as retranchez 
en jhesu as ta creance 
tu fes la pasque senz dotance 
et recoiz le pain qui garist 
non pas viende qui perist 
la terre qui promise fu 
senefie le cors jhesu 
quant li duy com preuz et sené 
furent au peuple retorné 
et il orent tot reconté 
l estre et l estat de la cite 
lors fist josue plainement 
a toz zz tel commendement 
qu il apareillassent lor erre 
trestuit por jerico requerre 
et il si firent senz riot 
que onques contredit n i ot 
en ce que josue tendoit 
vers jerico et conduisoit 
le pouple dom il estoit garde 
devant lui ou chemin esgarde 
si vit zz ange qui venoit 
et zz glayve en sa main tenoit 
josue pres de lui se mist 
et li demenda enquist 
s il venoit a eux com amis 
ou s il estoit lor anemis 
et cil li a tantost retrait 
que por s aide a lui se trait 
" et te vuil " fet il " enseigner 
que tu te doiz ci deschaucier 
ne doiz solliers es piez avoir 
quar je te fois bien a savoyr 
que li leux et toute la saincte 
de la place ou tu es est saincte " 
et josue maintenent fist 
tout ce que li anges li dist 
or oez que ce senefie 
cil qui ocit et vivifie 
vint ausit com glaive tenenz 
et par les escriz enseignens 
que tu doiz trancher et destruire 
de toy tot mal qui te puet nuyre 
ne josue pas mal ne fist 
de ce que il de l enge enquist 
se il venoit encontre lui 
por lui quar es livres lui 
que li mauves anges souvent 
semblence dou boen ange prent 
la cite tantost asegierent 
et trestote l environerent 
la ot merveilleuse bataille 
quar li peuples avoit senz faille 
escu lance eaume ne dars 
aubert espee ni dendars 
ne par force qui i fust mise 
d ome ne fust la cite prise 
ni par nulle force qui soit 
fors celle qui de l arche issoit 
mes quant les buisygnes sonnaint 
li mur de jerico versaint 
qui de yy murs estoit ensaincte 
ce fist la vertu de dieu saincte 
et le septain mur degité 
entra li ous en la cite 
et lors furent tuit feble et fort 
li citoyen mis a la mort 
que nus n i ot esparnement 
ne mes raab tant sollement 
josue commandement fist 
escomeniement mist 
que nus hon de tote sa gent 
ne preist fer or ni argent 
quar enssit commendé l avoit 
cil qui tot sciet et qui tot voit 
que chose qui apartenist 
a metal nus ne retenist 
quar diex voloit qu en son servise 
fust trestote tel chose mise 
et qui tel chose retiendroit 
l ire de dieu le puniroit 
et desus ce retint acor 
zz mentel une lengue d or 
et tot ce que il hot pris la 
rebonci couvri et scela 
et de ce se corrosa mont 
cil qui fist et forma le mont 
dom apres cete chouse avint 
quant li peuples em place vint 
por combatre a ses anemis 
que plusor furent a mort mis 
mes josue qui sa fience 
avoit en dieu et s esperance 
s oroison fist et li requist 
que il a savoir li feist 
por quoi ses pueples estoit mis 
au desoz de ses anemis 
et ce li a lors diex apris 
que ses pueples avoit mespris 
quar tel y avoit qui tenoit 
ce que deveé li estoit 
sorz fu tantost au pouple mise 
la quelle demonstre et devise 
que acor ert cil qui avoit fait 
le larrecin et le mesfait 
si fu lapidez voyrement 
par le commun esgardement 
or oez a quoy ce resemble 
li bougres la lengue d or emble 
en meslent parolles dorees 
sus paroles saintifiees 
splendour de parolle doree 
est la lengue d or apellee 
mes simple creance senz 
fet parolles resplendissables 
les parolles faintes que font 
li poete dorees sont 
mes por ce que tu es saus vives 
te commens que tu les eschives 
or oez que je vous devis 
dou mentel en jerico pris 
jerico pour le monde prens 
li menteaux doit coistivemens 
estre entenduz de folience 
et de fausete de creance 
et tiex menteaux sovent redonde 
a noter les mors de cest monde 
les sorz les soutes les boydises 
les esgars et les felonies 
li bougres prent tele vestehure 
et fait en cete une costure 
por cosdre la a saincte yglise 
semenz parolles de faintise 
enseygnemenz de faussete 
meslenz a ceux de grant bonte 
acor lapidez senefie 
que cil qui nafre et vivifie 
au jor que le mont jugera 
les bougres griement punira 
apres ce que acor fu mors 
sus cui fu chehue la sors 
et que diex por son fait ahy 
s en vint li pueples en ay 
et le fist vigoreusement 
la cite senz deleement 
et senz domage d eux ont prise 
et tote a destruction mise 
li mur quassé espendu 
et puis ont il le roy pendu 
aussi quant tu auras estaintes 
les seites mauvayses et faintes 
adons porras tu seurmonter 
les dars sathan et lui denter 
par la grant force de la croiz 
en quoy tu te fies et croiz 
la force satan est dentee 
par la croiz et seuremonté 
la croiz si est nostre esperance 
par li est menee a oustrance 
sathan qui tant nous a ay 
aussi com fu li roys d ahy 
lors fist josue zz autel 
de perre a dieu sacré et tel 
que mains d ome n avient onques 
ne fers nus atoychié adonques 
illec son sacrifice fist 
et la segonde loy i mist 
en la meniere que il sot 
que moyses escripte l ot 
li droiturier qui blasme n ont 
droitement perres vives sont 
les quiex ne poent trespercier 
li dart de l anemi d acier 
li autier sont pensees bones 
ou tu les sacrifices dones 
quant tu a dieu ou tu te fies 
par tes bons faiz te sacrifies 
et la saincte segonde loy 
est escripte en fort cuir ce croy 
quant tu liz en la loy novelle 
et fes ce qu elle te ravelle 
puis fu conduite voyrement 
l arche a grant esjoissement 
tant qu il bien pres s aresterent 
des montaignes ou il monterent 
qui estient autes et lees 
gazirin et gebal nomees 
si monterent en gazirim 
cil qui eraint dou plus aut lin 
por fere les beneissons 
et por doner malaissons 
cil de plus bas lignage erent 
ou mont de gebal s en monterent 
en gazirim beneissaint 
trestoz ceaux qui obeissaint 
au commendemenz de la loy 
donee dou soverain roy 
en gebal malaissaint 
touz ceux qui la contredisaint 
si estient tiex compeignies 
que sur chascun ot yy lignies 
cil por qui les beneissons 
eraint leuhes par liccons 
notent les cuers de ceux por voyr 
qui bien font por la pez avoir 
qui toz jors durra senz fin prendre 
par les autres devons entendre 
ceux qui eschivent vil afere 
por peur de grief poyne traire 
renomee qui mot tost volle 
est tant alee par parolle 
que en gabaon la cite 
fut dit de mains et raconté 
que riens ne pooit endurer 
les ebrez n enver eux durer 
et que li signe en aparaint 
en ceux que il soumis avaint 
li citoyen tuit li maior 
orent dou peuple grant peor 
consoyl orent entr eux ensemble 
leur consaux dona ce me semble 
que une cautelle tel feraint 
que estre povre aparestraint 
si prirent robes vuilles tuit 
et pain qu on apelle becuit 
et vesseaux depeciez et roz 
plains de poverte et de corroz 
et de tristece par semblence 
cete guise de contenence 
esmeut josue senz doutance 
de fere avec eux alience 
mes ne tarda pas longuement 
que il sot le decoivement 
que fait avient si les vost 
metre a destruction tantost 
quant a son cour a racordé 
qu il avoit a eux acordé 
et que la pez qu il avoit fete 
ne seroit ja par lui desfaite 
et tot enssi a josue 
le corroz de son cour mué 
apres cest acomplissement 
lor fist zz establissement 
qu il servirient senz gabois 
le pouple d ayves et de bois 
enssit fu ordené et dit 
que onques n i ot contredit 
a sez sont acomparagié 
aucun qui sont apareillié 
de rendre et fere le servise 
qui est douz a saincte yglise 
qui de cors apareillié sont 
mes en parece leur cuers ont 
cist ont la semblence et la forme 
de l arbre qu en apele orme 
qui fruit ne porte et tote voye 
resemble que porter le doye 
li rois de jherusalem sot 
coment josue conquis ot 
gabaon a lui sozmise 
et que fere li doit servise 
et qu entr eux avoit alience 
et cil ot de cete acordence 
peour ne fet a demender 
quatre autres rois a fait mander 
qu il a en sa compaignie pris 
et lors ont li yy rois empris 
que il corront tuit escité 
desus gabaon la cite 
quant cil de gabaon le sorent 
sachez que grant peur en orent 
si ont enviez lor messages 
tiex qu en tient a preuz a saiges 
a josue et si li prient 
et mont envers lui s umilient 
que il et sa gent senz atendre 
lor viegnent hedier et desfendre 
encontre yy roys qui por guerre 
sont entré en la soe terre 
soe l apelient senz dote 
quar a lui ert soumise tote 
por les prieres que fesaint 
cil qui en gabaon manaint 
fu josue si esmehuz 
quar il les ha toz securuz 
quar il vint la 
a grant compaignie de gent 
illec commencee senz faille 
fut trop merveilleuse bataille 
quar mont fort gent et mont ardie 
avoit de chascune partie 
mes diex qui les suens pas n oblie 
a la soe gent desveye 
zz tel confort lour envoya 
que lor anemis esmaya 
que lor anemis esmaya 
quar droites perres senz dotance 
dou ciel a tres grant abundence 
desus leur anemis 
qui forment les espoenterent 
et tant de domage lor fistrent 
mont en nafrerent ocistrent 
et por ce que celle jornee 
peust avoir tant de duree 
que tuit fussent escraventé 
lor anemi et seurmonté 
josue tel priere fist 
que diex en gre resut et prist 
quar li solaux senz mocion 
si fist en son cors stacion 
et s esta aussi com fichez 
senz fere cors nul ce sachez 
li sollaux ert sus gabaon 
et la lune desus helon 
tantque tuit furent surmonté 
li anemi et tuit gasté 
cis yy roy les yy sens figurent 
qui mont de maux au bons procurent 
c est nes et boyche et oyemens 
atoychemens et voyemens 
cist nous vollent surmener 
en mauvesement governer 
mes certes li douz jhesucriz 
par douces prieres flechiz 
nos anemis apraint et plesse 
si qu a nous nuire ne les lesse 
ne li voyrs sollaux de droiture 
que nous seons vaincu n a cure 
mes avec nous s estait senz fable 
et done splendor pardurable 
juqu a tant que nos anemis 
corpores a nous souzmis 
et juqu a tant qu il ait lié 
le col sathan soz nostre pie 
et por cest fait ses diz lui 
" toz jors " fait il " avec vous sui 
et fere toz dis demoree 
tant com cis secles ait duree " 
quant la gent fu morte ocise 
qui ert en la terre promise 
lors a la terre devisee 
josue a la gent hebree 
et l a si tote departie 
que chascuns en set sa partie 
tot aussit jhesus terre tost 
aussit com terre tantost 
nous depart et nous abandone 
quant il ses dons a chascun done 
deux divisions furent fetes 
ou peuple qui ja sont retraites 
dom moyses fist la premiere 
et josue la derreniere 
quar moyses n oblia mie 
aus yy lignies et demie 
deviser la terre de plain 
par dela dou flun jordain 
et josue desa le flun 
dona de la terre a chascun 
de neuf lignies et demie 
et ce voyrement senefie 
que jhesucriz plus sauveroit 
de gent que la loy fet n avoit 
en la divine compaignie 
les yy lignies et demie 
notent le peuple premerain 
a cui la deitez de plain 
ne fu manifestee onques 
une demie s en faut donques 
qu el ne soyent yy plainement 
quar onques enciennement 
trois persoynes de deite 
qui sont en saincte trinite 
ne furent apertes ni cleres 
ne sehues es premiers peres 
es yy lignies et demie 
qui nombre bien parfez n est mie 
ce est le peuple jhesu meesme 
qui ses dons done apres baptesme 
et tot aussit en tel point 
com en cetui nombre n a point 
de pleniere parfection 
tot aussit ne set dieu nus hon 
totes voyes sont plus asez 
cil que jhesucriz a sauvez 
que la loy encienement 
ne peut mener a sauvement 
quant josue devisement 
de la terre fist a sa gent 
a caleph que il ot trové 
aus hermes fort esprové 
et vaillant et de grant fierte 
dona il lors une cite 
qui ebron estoit apellee 
illecques rot dure mellee 
et bataille mot fiere et grant 
quar au fil d enab le jeant 
ot caleb grant bataille et guerre 
ainzqu il fust sires de la terre 
mes puis fust tant qu il ot senz doute 
la cite et la terre tote 
apres a conquerre enprist 
la cite de sephet et dist 
que cil de tote sa mesnie 
qu il avoit belle et bien garnie 
le plus grant pris enporteroit 
a celui sa fille donroit 
au retorner de la bataille 
et lors othoniel senz faille 
mont fierement s apareilla 
en la bataille s en ala 
et tant por sa proece fist 
que la cite de sephet prist 
et por ce que tant se pena 
caleph sa fille li donna 
tot enssit com promis avoit 
qui axa apellee estoit 
et li dona en heritage 
par rayson de son mariage 
terre soiche que il havoit 
et axa cui il mout grevoit 
don tel terre li ert donnee 
quant sur l arnesse fut montee 
a plorer durement se prist 
a son pere en plorent dist 
" sire quant m avez asenee 
et la terre soiche donee 
or me donez par grant amor 
dom ge li puisse trere humor " 
si a son pere a ce mené 
que maintenant li a doné 
terre dont grant ymor sordoit 
par les fontaines qu el avoit 
axa por voir pensee note 
qui la chalor de char debote 
et les esmovemens apraint 
ceux que l arnesse en lui contient 
caleph li vaillanz li proudons 
a sa fille dona yy dons 
et cist dui don nous sont doné 
dou souverain roy coroné 
quant la char veaut jeune querre 
donee li est soiche terre 
et quant la lerme est espendue 
terre moiste li est rendue 
quant la terre fu departie 
li diacre nulle partie 
de la terre avoir ne porent 
diex fu la porcion qu il orent 
mes josue lor otria 
et si les prevelegia 
que partout la ou il vousissent 
en totes les citez mainsissent 
et sur trestotes les lignies 
et il et totes lor mesnies 
nostre diacre c est la voyre 
sont ci noté et li prevoyre 
qui nous parfont edifient 
des sainctes parolles qu il dient 
qui curent les soverains biens 
et non mie les terriens 
et qui ont leur pensee mise 
entierement au dieu servise 
et comme li ovriers por voir 
soit dignes dou loyer avoyr 
tel gent seiment ce qui guerist 
et si cuillent ceu qui perist 
s aucuns te done la viende 
que l ame requiert et demende 
la viende dou cors li donne 
quar l escripture ainssi le sonne 
et ce que cete gent tant firent 
que yy et yy citez prirent 
fu li droiz signifiemens 
a ce que diz commendemenz 
dona diex en la loy premiere 
et puis en la loy darreniere 
qui novelle est nomee et dite 
furent li yy evangelite 
yy foiz yy sont 
et donques li mestre qui ont 
tot ce que les yy lois enseygnent 
a quarente citez ataignent 
li sens moreus et li misteres 
sont les yy citez totes cleres 
a quoy li mestre font lor force 
d oster le noel de l escorce 
ne furent pas si com je cuit 
li sarrazin essilié tuit 
cil qui manient ou pais 
encois avecques les juis 
aucun sarrazin 
por ce que il trehuz donerent 
cananehus et sa mesnie 
demorerent en la lignie 
d effraim quar onc puis ne fu 
que il ne lor peast trehu 
effraim por ce le souffri 
c a payer threhu se offri 
vices qui demore en ton cour 
et que tu ne peuz a nul feur 
ne vaincre ne suremonter 
devons a cetui adonter 
quar tot soit il ainssi que tu 
ayes en toy plusor vertu 
ne puez tu trancher comme sage 
toz les vices de ton corage 
de tel corpe est dons recehuz 
a toy ce m est vis li trehuz 
cis vices done que tu voies 
coment tu humilians soyes 
ces choses parfaites ainssi 
josue de cest siecle issi 
qui tot enssi com je l entens 
mont bien acompli tot son tens 
et trepassa ce dit l estoyre 
en estat de bone memoyre 
aus peres qui d enciennete 
qui devant lui orent esté 
apres josue fet l estoire 
dou livre des juges memoyre 
des quiex la lignie ebree 
ha aide a lui 
li apostre en tot autel guise 
et li mestre de saincte yglise 
apres jhesucrit venu sont 
qui noz batailles fetes hont 
mes quant jadis oul avenoit 
que li peuples dieu mesprenoit 
et qu il fesoit ouvres si folles 
que il aoroit les ydoles 
aussitost les avoit diex mis 
au desoz de leur anemis 
et quant repentir se vollaint 
et dieu de bon cour reclamaint 
leur anemi por la degrace 
gurpissaint maintenant la place 
et devant le pueple fuaint 
quar envers eux force n avaint 
autel poons maintenent dire 
si tu veaux en ton cour despire 
de dieu la saincte ordenence 
anemis a sur toy poissence 
et si tu pries dieu asez 
tes anemis sera froyssez 
et li juif lors mont pecherent 
quant il baalim aorerent 
por dieu de saincte deite 
oblierent la bonte 
que diex lor fist mainte feye 
et por ce ot lor gent aye 
et trestot le peuple souzmis 
desoz zz de lor anemis 
qui cusan senz dote avoit non 
par yy ans vossissent ou non 
furent desoz lui aservi 
et par yy anz l ont tuit servi 
maintenant apres ces yy ans 
fu li pueples bien repentens 
sospira gemit et plora 
et dieu devostement ora 
et quant il est ainssi priez 
il est mont tost amolliez 
othoniel lors leur ajuge 
a deffendeour a juge 
et cil quant il le fes pris 
come vaillans et bien apris 
le fist tant vigoreusement 
et se contint si fierement 
tant fist et tant se combati 
que trestuit furent amati 
si contrayre et tant labora 
que la terre en pez demora 
ni li peuples a lui sozmis 
ne senti force d anemis 
ne ne cremut foible ne fort 
tant que se vint apres sa mort 
lors fu tot en autre semblence 
or oez la senefience 
si a pechie te veaux offrir 
ton anemi t estuet souffrir 
quar desur toy seygnorira 
quant en pechie te sentira 
mes si vous plorez vos pechiez 
diex vous aidera ce sachiez 
li peuples pecha derechief 
dom il souffri mont grant meschief 
maint mal et maint affliction 
et maincte persecucion 
quar roys eglon sur eux monta 
qui mont asprement les mena 
et quant li peuples a veu 
que soz eglon a mal heu 
envers diu mout s umilia 
et doucement merci cria 
mes cil qui toz jors ententis 
est a secorre les chestis 
et qui a toz aages s acorde 
a tote grant misericorde 
ajot a juyge lor dona 
qui sagement les governa 
ajot ne se pooit de plain 
aydier de la senestre main 
mes de la destre estoit si fors 
qu il en fesoit de granz effors 
a sa destre cuisse mist 
l espee de quoy il ocist 
le roy eglon le malfaitor 
ainssi de son persecutor 
ot li peuples sa delivrance 
ajoth porte senefience 
des jus qui en lor faiz sont destre 
riens ne vollent fere a senestre 
la parolle dieu qui argue 
est l espee ajoth ague 
par la quele divinitez 
destruit totes iniquitez 
puis lor fu a juge donez 
sengar qui les a governez 
par zz seul an tant seullement 
et bien ententivement 
cis sengars grans merveilles fist 
quar yy cens persoynes ocist 
d un soc senz nul autre baston 
par cetui le mestre noton 
qui avec le soc de doctrine 
les pensees arer ne fine 
et por oster entreduisans 
d eles totes choses nuisans 
et quant sengar fu definez 
enquore s est abandonez 
li peuples toz a pechie fere 
son anemi et son contraire 
souffri diex le roy jabin estre 
par desur eux seygnor et mestre 
si fiers envers eux se contint 
que desoz ses piez leur cos tint 
mes li peuples prieres fist 
a dieu et merci li requist 
et diex tot pardoné lor a 
en lor aide delbora 
qui prophete estoit mont senee 
lor a por juge lors donnee 
cete soz une palme sist 
ses jugemenz illecques fist 
tiex que li peuples mont ama 
c est entre bethel et rathma 
et lors avint ce dit la letre 
que cysara voloit sozmetre 
le pouple souz lui en servage 
mes delbora qui ert mont sage 
barach maintenant apela 
de maintes choses li parla 
et puis au darrenier li dist 
que il diz mil homes queist 
" quar guerre " fet elle " sera 
entre le peuple et cysara 
et si nous conviendra senz faille 
encontre lui avoyr bataille 
si saches bien que tu seras 
cis qui les diz mil conduiras " 
et barach forment s encusoit 
affermoit mont et disoyt 
que ja en bataille n iroit 
s avec lui delbora n estoit 
" ge ire " fet delbora " senz faille 
avecques toy en la bataille 
mes le grant honor ni la gloyre 
n ert pas toe de la victoire 
une fame estrange senz doute 
en portera la gloyre tote " 
lors sont au poigneis venu 
en tel point se sont contenu 
que lor anemi ne se porent 
contr eux tenir ne force n orent 
quant cysara set bien et voit 
que poer ne force n avoit 
le dos a torné si s en fuit 
a lessé tot son conduit 
en fuent le pueple israel 
fist tant c au pavaillon jahel 
est venuz travailliez et las 
et li requist inellepas 
qu en son ostel le receust 
et de l ayve que il beust 
li donast astivement 
quar trop a grant soyf malement 
et celle li a tantost trait 
en l ayve dona li lait 
et quant cysara ot behu 
tant com li plot et bon li fu 
et que sa soyf fu estanchee 
ou bien l en viegne ou mal l en chee 
illec se couche senz atendre 
por dormir et por repos prendre 
quar trop grant mestier en avoit 
et quant jahel dormir le voit 
si fermement que de legier 
ne se peust pas esveillier 
dou pavaillon a fermé l uis 
et la cheville a prise puis 
qui de fer ert en sa senestre 
et un maillet en sa main destre 
a celui qui dort a merveille 
la cheville dedanz l oroille 
li a ou le mail embatue 
si qu elle li a espendue 
la cervelle et tolu la vie 
or gardons que ce senefie 
delbora qui n estoit pas fole 
senefie aboille ou parolle 
quar ce nous dit la prophecie 
selon le mistere est anuncie 
elle est plus douce a ta boyche 
que si bresche de miel i toyche 
et por ce que en sa devise 
ot delbora palme promise 
par quoy dou just florist la destre 
dut elle desoz palme estre 
rathma aute chose est senz dote 
et bethel meson de dieu note 
ce nous dit la voiz dou prophete 
qui ces yy choses nous repete 
barac fut dous et delbora 
apelez qui resplendor a 
mes cete replendor faut en ce 
quar ele done decevence 
dont porte barac tot de plain 
forme dou peuple primerain 
que li prophete qui vivoint 
par leur paroulles enseignaint 
cis peuples si com je l entens 
luist en labor mont po de tens 
ne la loy n ot pas longuement 
ce m est vis replendissement 
jahel qui estrange estoit note 
ascension senz nulle dote 
dom l iglise est senefiee 
qui des payens fu concriee 
ce est l eschielle et li degrez 
de ceux qui font a dieu ses grez 
ce est l eschielle qui ataint 
au ciel par ou montent li saint 
et si peuz entendre et savoyr 
que li premiers peuples avoyr 
ne peut ne force ni vertu 
a l encontre ce voyz tu 
que li peuples de saincte yglise 
a loenge et eneur aquise 
fers et fust en cete meniere 
furent mors a celui qui ere 
anemis au peuple israel 
et furent loenge a johel 
aussi doivent estre alosé 
la croiz et li clo arousé 
dou vermoil sanc de jhesucrit 
qui mort por nostre salut prist 
et chassa l enemi non monde 
de la princee de cest monde 
li juif ne vainquirent mie 
de l anemi la seygnorie 
mes tu par la croiz senz doutence 
vainz de l anemi la puissence 
li peuples encor se meffist 
don dieux par son corroz le mist 
desoz les piez de madian 
ou il souffri mont grant aham 
neporquant fist a dieu priere 
et souplia en tel meniere 
que diex li doux s amollia 
un ange des ceaux envia 
a gedeon de johas fil 
" diex soit avecques toy " fet il 
gedeon qui son ble batoit 
que il dedanz sa grange avoit 
a l enge qui salué l a 
en cete maniere parla 
" ne sai " fet il " comment puet estre 
avec nous la vertuz celestre 
quant diex souffre que seons mis 
au desoz de nos anemis 
qui trop fort nous ont garreyez 
por ce sui je si enviez " 
fait il " par le commendement 
celui qui fist le firmament 
qui te mende que tu entendes 
comment sacrifices li rendes 
d un boichet que tu offreras 
et le li sacrifieras 
et metras la char sus la perre " 
et lors s apareilla grant erre 
gedeon por offrir et fist 
ainssi com li anges li dist 
quar sanc et char tot a devise 
a par desus la perre mise 
et li anges qui l esgardoit 
une voirge en sa main tenoit 
que par desus tot ce coucha 
et tot de la voyrge atoycha 
et lors la perre senz demore 
enfente le feu qui devore 
tot celui sacrifice ensemble 
et lors commende ce me semble 
l anges a gedeon qu il aille 
sehurement en la bataille 
qu il et sa gent matez rendront 
toz ceaux qui encontr eaux viendront 
" et comment porroye je croyre " 
fait il " que nous ayons victoyre 
quar ice croire ne porroye 
si aucun signe n en avoye 
si te pri que signe m en dones 
de ce que ci endroit me sones 
comment je puisse et doye croire 
que cete promise soit voyre 
amis " fet li anges adonques 
certain signe te donre donques " 
li anges environ lui garde 
une toyson illec esgarde 
" cete toyson " fet il " senz doute 
sera demain au matin tote 
bien embehue de rousee 
et la terre entor engelee 
a ses enseignes me croyes 
qu en bataille vainquierres soyes " 
si fu trestot enssi trové 
et l endemain bien esprové 
quar de la toyson arousee 
issi maintenent de rousee 
une cruisille tote plaine 
quant aprainte fu bien la loyne 
apres cete chose requist 
gedeon a diu qui tot fist 
que il nul corroz n en preist 
de riens que il li requeist 
et puis a faite sa priere 
en tel guise en tel maniere 
que li signes que doné ot 
appareust muez dou tot 
que la toyson gelee eust 
et la terre arousee fust 
et l andemain la matinee 
fu la chose enssi atornee 
en la meniere en la guise 
que gedeon l avoit requise 
quant gedeon ses signes ot 
por voir et senz doutence sot 
que s il aloit en la bataille 
qu il auroit victoyre senz faille 
et lors a sa gent mis ensemble 
et mise au chemin ce me semble 
lors a oy la voiz divine 
qui li enseigne endoctrine 
quiex barons et combien a taille 
il en menra en la bataille 
enssit les governera 
que ou flun boyvre les fera 
et ceux qui en lechant bevront 
tot autresi comme chien font 
en avant ne voille mener 
et les en face retorner 
a ceaux qui genous flechiront 
quant ou flun boivre il vodront 
yceux eslise et yceux aint 
et ceux en la bataille maint 
gedeon tot enssit le fist 
com la voiz divine li dist 
et sachez bien que yy cens furent 
qui en cete meniere burent 
cist alerent en la bataille 
senz eaume nul et senz ventaille 
senz aubert senz escu senz lence 
senz javelot senz dar qu on lence 
mes buisines senz doutence avaint 
qui autement et clier sonnaint 
que il portient en lor destres 
et boceaux fraiz en lor senestres 
et li plusour vesseaux portaint 
qui feu dedanz eux continaint 
si que madian s esbaissent 
des feux qui de ces vesseaux issent 
et de la peur que il orent 
foyrent au plus tost qu il porent 
enssit ot gedeon victoyre 
par la grace au dous roy de gloyre 
or nous convient a declerier 
que tot ice doit figurer 
ice que gedeon vit l ange 
qui batoit son ble en la grange 
et trahoit le grain de la paille 
senefie et note senz faille 
que qui pensee ha nete et fine 
veoier peut la chose divine 
et ce que li anges li dist 
que d un bochet sacre feist 
est que sacrifier devons 
pechiez qu en nostre char avons 
et les chars si tu bien t avises 
sont posees seur pierre et mises 
quant nostre char sostient afflit 
a l essemple de jhesucrit 
cil offre char avec le jus 
qui au pechie ne torne plus 
en confession descouvre 
sa male pensee et 
li anges fet atoychement 
de sa voirge certoynement 
quant la vertu dou ciel ne vie 
au droituriers sa saincte aye 
quant la perre feu doner pot 
et que li feux devora tot 
ice est li sainz esperiz 
qui tot mal oste et jhesucriz 
la toysons qui est arousee 
senefient la gent ebree 
la terre soiche comme mote 
le poeple des peens nous note 
li hebre resurent rousee 
lorsque lor fu la loy donnee 
mes ne dona diex au payens 
de si tres aus dons nulle riens 
et signes fu muez adons 
c au paiens mua diex ses dons 
les juis lessa soufreteux 
jehuns de ses dons precieux 
et la cruisille qui fu plaine 
de la rousee sus la loyne 
nous senefie 
le ventre a la vierge marie 
remplie dou saint esperit 
quant elle consut jhesucrit 
a yy cenz justement nombré 
furent par conte li hebre 
qui avec gedeon alerent 
et madiens suremonterent 
cis nombres note les parfaiz 
qui bon sont en diz en faiz 
et servent a la trinite 
trois persoynes en unite 
ceux veaut jhesucriz retenir 
a ses batailles parfornir 
si que victoyre ont heue 
qu onques n i ot arme vestue 
en autel point en autel guises 
vainquirent martir les justises 
qui martirier les fesaint 
et les buisines lors sonnaint 
quant il jhesucrit apelaint 
et lors martires despisaint 
et li vessel eraint froissié 
quant juqu a mort estaint blecié 
li vessel froyscié rogissaint 
li saint de lor sanc roige estaint 
la gent de madian fuoit 
quant la lumere ardent veoit 
aussit li duc s esbaissaint 
quant il les miracles veaint 
que jhesucriz leur demonstroit 
por les martirs que il amoit 
et ce que madien regnaint 
qu encontre madien venaint 
les buissignes en lors mains destres 
et les vesseaux en mains senestres 
ce est que nous devons sentir 
par la destre le grant martir 
et sachez que por la senestre 
doit petiz martirs notez estre 
quant gedeon bien veaux devint 
et que a morir le covint 
quant de cest secle trepassa 
yy et diz enfans lessa 
que il de ses fames avoit 
un autre en y ot qu en nomoit 
abimelech et cis nez yere 
senz faille de sa chemberiere 
icis fu de mont fier corage 
toz jors porchasa le domage 
de ses freres nul n en ama 
ne ses amis ne les clama 
ens fu dou tot lor anemis 
et por eux garroyer a mis 
et conjoint en sa compaignie 
grant torbe de male mesnie 
c est de vagues et de fuitis 
sur tote rien fu ententis 
d avoir a ses freres la guerre 
tant se pena que de la terre 
en a ses freres toz chacez 
et puis s est il tant porchacez 
que tuit furent ocis li frere 
et qu il ot les mesons son pere 
neporquant zz frere i avoit 
qui joatan nomez estoit 
qui tant abimelec douta 
qu es boys se tapist et bota 
enssi eschapa des moins 
celui qui de malice ert plains 
quant cil de sichen ont sehue 
la proece qu avoit heue 
abimelech et qu il avoyt 
ou fust a tort ou fust a droit 
tot l eritage de son pere 
senz partie nulle de frere 
cil de sichen et dou pais 
li ont lors prié et requis 
que il par desus eux regnast 
et que il toz les governast 
et il qui ert mont engigneux 
ne s en fist onques desdaigneux 
n onques dilacion n i quist 
a regner seur toz eux emprist 
por gedeon nous est escriz 
et senefiez jhesucriz 
et por les fames qu il avoit 
peut len mont bien entendre et doit 
le peuple de gent sarrazine 
que crist joint a lui d amor fine 
yy et diz langage sont 
qui les enfens figurez ont 
abimelech les mauves note 
et la chambariere senz dote 
la synagogue nous descrit 
qui doit enfenter entecrit 
le maufetor que diex confonde 
quar pres sera la fin dou monde 
c est cil qui toz les maus fera 
avecques lui ajostera 
les mauves et les soudeans 
et les vagues et les fuens 
aussit com abimelech fist 
qui compaignie au mauves prist 
et si grant felonie emprist 
que il toz ses freres ocist 
entecriz ceux ocierra 
que il en saint estat verra 
joathan qui tant foir sot 
qu abimelech prendre ne pot 
par sa fuie nous senefie 
dou peuple une partie 
qui d antecrit eschapera 
por ce que en la fin croyra 
or oez que johathan fist 
en quel aventure il se mist 
sus gazaron le mont poa 
a ceux de sichen escria 
a sa voiz qu il ot aute et clere 
parolles qui portent mistere 
" seygnor " fait il " jadis avint 
que volentez aus herbres vint 
que roy sur eus establiraint 
a cui poer sur eux donraint 
a l olive tantost acorent 
a lui tiex parolles orent 
olive nous venons a toy 
font il et t eslisons a roy 
vien et si seras tot a estros 
roys governans par desus nous 
et l olive dist ge pors pez fine 
et pors lumere et medicine 
si ne voil por reaume prendre 
tiex biens fors desus moy espendre 
puis vindrent li hebre au fier 
et li commencent a prier 
qu il s eslieve et que il viegne 
et que le reaume seur tiegne 
li figuiers respont en mon fruit 
a grant douceur ne vous enuit 
quar je ne viox pas por regner 
a ma grant douceur resignier 
puis vindrent li hebre a la vigne 
et li requistrent tot a ligne 
que elle avecques eux venist 
et reaume seur eux tenist 
la vigne dist ge pors le vin 
qui fet si con je le devin 
tant est soes et docereux 
ceux qui l usent lez et joyeux 
g iens plus le vin por voyr 
que je ne fois reaume avoyr 
au groselier puis venu sont 
et mont grans prieres li font 
que tant voylle essaucier son estre 
que il daint roys desur eux estre 
quant li groseliers entendi 
leurs prieres si respondi 
" si vous me vollez fere roy 
couvre vous li ombres de moy 
et si vous ne desirrez mie 
que sur vous aye seygnorie 
dou groselier puisse issir feux 
qui les ebrieux arde en toz leux 
por ce vous di seygnor baron 
qui manez desoz gazaron 
si vostre don et vostre fait 
n avez felonnessement fait 
diex de toz vos maux vous esluige 
abimelech vostre juige 
et s en ce qu esleu l avez 
point de peche avoir n en devez 
maux feux issir puisse de vous 
qui toz vous arde a estrous 
et feux isse de lui meisme 
qui lui et vous arde et abisme " 
quant johathan ot asoy 
tot son porpos il s enfoi 
quar la peur que il avoit 
grant ignellete li donnoit 
tu qui l estoyre liz enten 
les paroles de johathan 
l olive note et nous descrit 
l oncion dou saint esperit 
li esperiz dedanz le cors 
ennoint et l olive defors 
por figuier est la loy notee 
en la vigne au juis plantee 
jhesucrit pour vigne vous pose 
qui les cuers moylle arouse 
por grozelier qui blece et point 
vous pos entecrit tot a point 
qui en lui tot mal contindra 
a celui point que il viendra 
li feux issans dou groselier 
doit noter et senefier 
celui feu de quoi ars seront 
cil qui en entecrit creront 
li ebre ont senefience 
d omes sauvages senz dotence 
qui reson n ont et sont maligne 
et dou perpetuel feu digne 
li groseliers apres qui point 
homes sauvages ne craint point 
mes l olive bien verdiens 
et li figuiers bien odorans 
et la vigne que plusor aiment 
trop merveilleusement les crement 
iceux gouverne entecriz 
non pas la loy ne jhesucriz 
ne li saint esperiz n a mie 
sur tel fecture seignorie 
pensees qui mauveses sont 
et coistivement de foy n ont 
ne deservirent onques riens 
qu il aient de ces yy les biens 
abimelech li faux regna 
sus le pueple et mal le mena 
tantqu il ot corroz ennuy 
entre ceux de sichen et lui 
dom gaal qui avoit grant pris 
et cil de sichen ont empris 
que tant prochenement feront 
que abimelech ocierront 
mes gebul qui prevos estoit 
de sichen et qui mont amoit 
abimel li a alors fait 
a savoir l emprise et le fait 
que cil de sichen la cite 
sont en sa mort tuit esbrivé 
et que s il le poent seurprendre 
que il li feront la mort prendre 
quant abimelech l entendi 
riens nulle plus n i atendi 
encois a sa gent conseillie 
et puis a sa veye acuillie 
quar mont vodroit ceux domager 
qui le cuidient empigier 
tant fist qu il les a si seurpris 
que illec fu gaal ocis 
et des autres si grant plante 
que n en se dire verite 
quant il ot eu la victoyre 
il s en ala ce dit l estoyre 
a une cite qu en nomoit 
tesbe que il de riens n amoit 
si se pena tant et tant fist 
que la cite de thesbe prist 
mes en la ville ot une tor 
tres fort et de tres grant ator 
dedenz celle tor s est botee 
la gent qui a la mort dotee 
mes abimelech qui senz dote 
vost destruire celle gent tote 
a pris le feu et si le porte 
juqu a meismes de la porte 
quar la porte volloit esprendre 
ardoir por ceaux dedanz prendre 
mes desus le portal avoit 
que chascuns mie ne savoit 
de grosses perres grant foyson 
qui la eraint par garnison 
et une fame qui estoit 
sus le portal esgardoit 
celui qui fesoit son ator 
por la porte ardoir de la tor 
n atent pas qu elle soit esprise 
mes a une perre s est prise 
qui grant estoit sus le portal 
si l a lencee contraval 
le cors abimelech ataint 
le chiep li quasse et brise et fraint 
sique le sanc et la servelle 
li espent sus l erbe novelle 
si tost com la gent mort le virent 
d ilec maintenant se partirent 
ceaux de la tor en pez lesserent 
et maintenent tuit s en alerent 
enssit sichen furent maulmis 
abimelech lor anemis 
ot de vie tant definence 
et ce fu divine vengence 
quar de sa et de la soufrirent 
la peigne que il deservirent 
apres abimelech thola 
juges fu qui en bien s amola 
et regna par yy ans apres 
et tint le pouple tot en pes 
apres thola regna jair 
bons juges et de grant air 
si fu au peuple bien plaisens 
lor juiges fu vint et yy ans 
et sachez que des gens li plus 
l avient nomé jayrus 
cis jayrus ot yy enfens 
qu il fist toz riches et poissans 
et les fesoit si com je lui 
toz chevaucher avecques lui 
toz les sot si bien asener 
que yy citez governer 
lor fist don chascuns en ot une 
et richeces ot en chascune 
apres jayrus fut jepte 
que si frere avient gité 
de lor maisons por ce qu il yere 
engendrez en fame ligere 
et por ce qu il fu de tel mere 
ne vollient mie si frere 
que il nul eritage eust 
qui de par le pere meust 
mes quant jepte en age vint 
de jovencel si fors devint 
et plains de si grant ardiece 
que partot ot pris de proece 
mont fu de bone volunte 
plains de valor et de fierte 
et tuit l ont a vaillant tenu 
lors sont si frere a lui venu 
qui mont cremetereux estaint 
d une guearre que il avaint 
aus enfens de aamon emprise 
jepte le fort de grant emprise 
sont venu prier et requerre 
qu il lor voille aider de lor guearre 
sages est se governera 
et lor conduiserres sera 
jepte leur volente en fist 
quar la mestrise sur eaux prist 
de garreer s apareillerent 
contre les fiz d amon alerent 
asembler par mortel bataille 
lors a jepte voé senz faille 
que si diex li done victoyre 
qu il aura de dieu tel memoyre 
que senz point de dilacion 
li fera tel oblacion 
qu en sacrifient li donra 
ce qui encontre lui venra 
et qui istra en la charriere 
de sa meson tote pleniere 
quant jepte ot cetu veu fet 
enssit com je vos he retret 
il s en ala a la bataille 
ot la victoire sanz faille 
et quant ce vint qu il retorna 
sa fille mont bien s atorna 
d aornemens et tot enssi 
de l ostel contre lui issi 
quar mont grant joye demenoit 
de ce que ses peres venoit 
quar la novelle avoit sehue 
que il avoit victoyre heue 
et quant jepte sa fille voit 
qui plus d enfens qu ele n avoit 
et joyeuse au devent li vint 
de son veu tantost li souvint 
n onques enfraindre ne le vost 
ens la sacrifia tantost 
sis anz sen plus le sege tint 
et lors a morir le covint 
jepte figure jhesucrit 
la char dou quel por nous pendit 
qui de toz pechez estoit monde 
sacrifices fut pour le monde 
jepte fu mont fors en bataille 
et jhesucriz plus fors senz faille 
qui soz son pie voyrement tient 
le mont et tot quentqu il contient 
apres jepte abisan vint 
qui par yy ans le siege tint 
le pouple mont reconforta 
aide et consoil porta 
fiz trente et trente filles ot 
tant fist tant vallut et tant pot 
tant fu vaillanz sages et proz 
maria les totes et toz 
aylon vint apres cetui 
qui par diz anz si cum je lui 
esta dou pouple conseillierres 
et juiges bons et conduiserres 
quant mors fu icis aylon 
lors fu noveaux juges abdon 
qui apelez ert fiz ellees 
yy ans regna tot pres et pres 
cis abdon ot yy enfens 
que il vit toz vaslez et grans 
et trente ce me semble 
toz cez vit chevaucher ensemble 
si sachez que quant cis fu mors 
que lors failli toz li esfors 
que pot avoir la gent hebree 
a servitute fu livree 
et fu yy anz senz doutence 
au servise et soz la poyssance 
au filistins qui dieu ne creaint 
et les ydoles aoraint 
encoisque fussent acompli 
li quarente ans que je vous di 
ot ou pouple israhel zz home 
que l escripture maune nome 
icis maune une fame ot 
qui nul enfant avoir ne pot 
dom elle estoit en sa contree 
braaigne de toz apelé 
don mainte priere a dieu fist 
et par mainte foiz dieu requist 
en prient par jor et par nuit 
que diex lor vossist doner fruit 
a cete dame descendi 
uns anges qui mont resplendi 
et resplendissens tote estoit 
la vestehure qu il avoit 
li anges li mist en l oye 
que diex a sa priere oye 
enssit qu elle enfentera 
zz enfent qui surmontera 
ceaux qui si anemi seront 
tuit le creenbront et doteront 
ja nus ne le porra reprendre 
de vin a desmesure prendre 
ses cheviox si lons portera 
que ja tranchier ne les fera 
vivre vodra honestement 
comme sages et nectement 
li anges pas ne la desut 
quar po de tens apres consut 
zz enfant que yy mois porta 
a son droit terme l enfenta 
yy jors apres que il fut nez 
fut par droit non sanson nomez 
puis crut tant que il vint en aage 
de fere de lui mariage 
de lui marier se pena 
ses peres et si le mena 
lui et sa mere tot ensemble 
a une cite ce me semble 
qui philistijm ert nomee 
de payenne gent habitee 
et fame de celui lignage 
li dona il par mariage 
en ce que il la alaint 
devant eux regardent et 
zz lion qui mont fierement 
venoit vers eux yreement 
quar fain avoit et devorer 
les volloit il senz demorer 
don li peres et la mere orent 
si grant peur que plus ne porent 
mes sanson senz disgression 
s en vint toz droiz vers le lion 
qui vers lui cort tote la voye 
guelle baee por prendre proye 
et quant li uns de l autre aproche 
aus yy parties de la boyche 
le va senson seisir et prendre 
et la gulle en yy metez fendre 
et puis la pel dou lion prist 
et vestehure a lui en fist 
lors alerent en lor besoigne 
et la parfirent senz aloygne 
et lonc tens pas ne demorerent 
que par illec s en retornerent 
senson au lion mort s en va 
et miel en sa boyche trova 
quar aboylles avaint fet bresches 
de miel illecques totes froyches 
sanson de celles broiches prist 
a son pere mangier en fist 
a sa mere et il meismes 
en a mangié et gousté primes 
tote la gent dou pais sot 
coment senson a mort mis ot 
senz glesve metre et de legier 
le lion qui le vost mangier 
sorent qu il ert et fors et sages 
si s toz li barnages 
de la gent ebree qu il fust 
lor juges et sur eux eust 
la seygnorie et la mestrise 
et tant feirent que il l a prise 
et li filistim qui tenaint 
soz piez les juis avaint 
seygnour sur eux lonc tens esté 
en furent forment molesté 
si penserent que tant feraint 
que en traison l ocirraint 
quar n i avoit nul qui seust 
com il autrement se morust 
a sa fame sont lors venu 
grant consoil ont a le tenu 
et tant ont vers le procuré 
que promis lor a et juré 
que tant vers son mari fera 
que por voir li descoverra 
s en porroit fere ne penser 
engin qui le peust tenser 
ensi senz dote le fist 
quar quant son point vit li enquist 
quel porrient estre li laz 
qui peussent tenir ses braz 
et il li dist que nerf de bouf 
s il en y avoit juqu a nouf 
et qui de ce lié l auroit 
sa force riens ne li vaudroit 
quar senz dote il ne porroit pas 
tel chose rompre ignellepas 
enssit le dist mes il pensoit 
autre chose qu il ne disoit 
celle cuida que voir deist 
si procura tant et tant fist 
que il fu puis en son dorment 
de tiex ners liez mont forment 
mes si tost com il s esvoilla 
petit au rompre travailla 
quar nus ne porroit zz fillet 
de loyne ou d estopes greslet 
si tost rompre n em pieces metre 
com il rompi ce dit la letre 
les ners dom il estoit liez 
ses anemis a escriez 
qu entor lui asemblé estaint 
et qui ocierre le cuidaint 
mes failli ont a leur porpos 
quar sanson a sesi zz os 
qui de joe d un asne fu 
ceux qui sur lui eraint venu 
va si fierement envair 
de grant fierte de grant air 
que enssoisque il fin preist 
mil de ses enemis il ocist 
et lors ot une soif si grant 
onc mes n ot telle a son vivent 
et si ne sot ou eve querre 
lors a son os gité a terre 
et diex l a porvehu ainssi 
de l os une fontaine issi 
et lors si but tant com li plot 
et que sa soif estanché ot 
apres cetui fait il avint 
que il zz jor en gaze vint 
comme cil qui ne volloit mie 
oblier a veer s amie 
et cil qui en gaze habitaint 
mont grant aigne li portaint 
si que quant il de verite 
sorent qu il ert en la cite 
il firent les portes fermer 
quar je vous os bien affermer 
que il tot le poer feissent 
que il celle nuit l oceissent 
mes il le sot si se leva 
ainz mie nuit et lors s en va 
les portes de la ville prist 
et sus ses espaules les mist 
et les porta quique s en plaigne 
bien loig desus une montaigne 
et tot enssit fu lors fors mis 
dou poer a ses anemis 
dallida puis tant li enquist 
que il li recognut et dist 
que si il ses cheviox perdoit 
que nulle poissance n avroit 
fors tant comme uns autres hon 
quant elle sot cete achoyson 
a cete chose tant voilla 
que des cheviox le despoylla 
apres si le desvuygla 
que elle dou tot l avuygla 
et quant il ot ainssi perdue 
et sa grant force et sa vehue 
lors fu moquez a grant henuy 
tuit moquoys cheurent sus lui 
et puis a tel mestier le mirent 
que la meulle torner le firent 
et lors fu tenuz senz doutence 
une grant piece a grant vitence 
mes cheviol crurent en son chief 
et ses granz forces derechief 
sont revenues en son cors 
zz vaslet a pris sanson lors 
qui le conduisoit et menoit 
aus leux que il li commendoit 
dom il avint zz jor apres 
que philistim en zz pales 
por festeer ensemble estaint 
de nulle rien ne se dotaint 
mes si tost com senson le sot 
au plus tost que il onques pot 
a cel pales mener se fist 
les yy coloumes aus mains prist 
qui desoz le pales estaint 
et tot le pales sostenaint 
lors s enfoy et s en ala 
cil qui l avoit amené la 
et sanson a ses yy mains mises 
au coloumes de perres bises 
s a les coloumes bien murees 
embedeux a terre ruees 
enssit ocist ce me semble 
lui et les autres toz ensemble 
or poez oir aprendre 
quel mistere lon i peut prendre 
sanson en son non sollement 
a dou sollo figurement 
il ocist le lion senz dote 
le quel tote autre beste dote 
et jhesus sollaux de droiture 
le diable atrible ajure 
a cui com mortiex anemis 
est por pechie toz hom seurpris 
ce qu en sa boyche miel trova 
la senefiance esprova 
ce que jhesucriz a fors mis 
les bons qui miex sont ses amis 
de la gorje d enfer ou il 
eraint en poyne en essil 
sanson rompi en fort meniere 
les liens dom il liez yere 
et la joe de l asne prist 
autel di ge de jhesucrist 
qui la croiz prist por sa bonte 
don il nous a sathan denté 
aussi sanson ses anemis 
a par son os au desoz mis 
et ce que fontaine sordi 
de l os qui trestot l esbaudi 
de sa grant soif nous senefie 
que li baptoismes nous recrie 
ce que sanson en gaze ala 
por s amie qui estoit la 
c est que jhesus enfer brisa 
por ses amis que la pris a 
cil qui sanson de cour aaint 
de totes pars l avironaint 
et juif qui jhesus ayrent 
ou sepulcre garder le firent 
cist sanson par nuit s escita 
jhesus au main resuscita 
sanson ses anemis seurmonte 
jhesus les armes sathan donte 
sanson enssit se deporta 
les portes de gaze enporta 
et jhesucriz a mont grant joye 
enporta des enfers sa proye 
sanson vainqui ses anemis 
jhesus valut a ses amis 
sanson tantost com victoyre a 
a la montaigne repera 
et jhesucriz a paradis 
repera vaincuz les juis 
ce que sa fame dallida 
des cheviox le chief li voyda 
et que la vehue perdi 
et qu a meulle torner tendi 
ne note mie jhesucrit 
mes ce dient li saint escrit 
qu en ce sont li martir noté 
a tort por jhesu tormenté 
et si peut bien estre sanson 
sens qui est vallans en rayson 
et dallida note et figure 
char qui s otroye a luxure 
dallida si te ret ton chief 
s en pechent te met a meschief 
et cheviox res si est la grace 
de dieu qui en toy se defface 
et lors te gabent li mal ange 
aussit com senson li estrange 
lors yes de veoir empeschiez 
quar es tenebres de pechez 
es lors avoygles totes voyes 
que ne cognoysses dieu ne voyes 
si es a meule torner contrains 
quant tu a tornoyer t enpains 
en la diversite parfonde 
de la malice de cest monde 
et ce que li chevoil croissant 
font sanson en force poissant 
et qu il versa tot d un esles 
les yy colomes dou pales 
si tu tes pechez viaus gemir 
tes cheviox croistre lors remir 
quar grace croistre fet adon 
grant esperance de pardon 
et lors s est force en toy mise 
quant lecherie et covoytize 
qui por yy coloms sont prises 
sont de ton cour dou tot fors mises 
la meson sathan le ydeux 
de ces coloumes embedeux 
est apoee et siet desus 
mes la grace dieu l abat jus 
et si com sanson ot souzmis 
grant torbe de ses anemis 
aussi vaincras senz nulles fables 
une grant torbe de diables 
et quant sanson se mist a mort 
millier d omes y furent mort 
et ce doit lon par droit escrit 
bien raporter a jhesucrit 
quar il mist a destruction 
sathan avec sa region 
quant il por nous se paroffri 
a mort que il en croiz soffri 
apres la mort sanson fortin 
prent li livres des juiges fin 
