qui le bien set dire le doit 
s il ne le dist pour lui le doit 
metroie envis au jugement 
ou li rois qui tout juge ment 
qui dist que des labours rendra 
joie qui ja fin ne prendra 
que li bon qui bien labourront 
aront li mauvais la bourront 
en le pueur d infer parfonde 
c est dure nouvele a che monde 
qui de faussete est tous plains 
et ens es vaus et ens es plains 
par envie qui tous maus pont 
et couvoitise a fait son pont 
en che monde seur coi monter 
fait les prelas et desmonter 
de dieu en montant se desmontent 
quant plus as temporeus biens montent 
car par avoir voit on avoir 
orgueil gardés se je di voir 
roy et conte prinche et casé 
sont par che pont plus que casé 
de monter sus chascuns s apreste 
mais pour iche diex ne leur preste 
le sante as cors ne la vie 
pour couvoitier n avoir envie 
seur l autrui n i a roy ne conte 
dont diex n ait tost deffait le conte 
clerc vesque preste ni abe 
n est asseur tant ait abbe 
de longue vie soir ne main 
qu i en che siecle ait nul demain 
pour che ne laissent mal a faire 
tant est li mons de mal affaire 
de faussete et de mal art 
li cuer sont mais plain de renart 
et pour che que tant monteplie 
renars me plaist que vous en die 
une branche ou pluseur porront 
prendre essample s en aus sens ont 
en may c arbre et pre sont flouri 
et vert de fueilles que joli 
fait en ches fores et tres bel 
c ades i cantent chil oisel 
c amoureus cuers fait nouviaus sons 
me sires nobles li lions 
tint court de grant sollempnite 
au jour de se nativite 
che fu au jour de rouvisons 
mout i ot prinches et barons 
et de pluseurs manieres bestes 
on n i pooit veoir fors testes 
quatre grans lieues en tous sens 
ne sai les milliers ne les chens 
de bestes i ot grant conchile 
dame orgilleuse i fu con chile 
qui feme ert a mon seignour noble 
la dame ert de fachon mout noble 
ou faudestuef sist les le roy 
qui mout l amoit en bonne foy 
a ses pies sisent si yy fil 
qui povre chose tienent vil 
li aisnes ot de par se mere 
a non orgilleus de par pere 
ot et a non li autres nobles 
qui mout estoit cointes et nobles 
li tiers ot a non lionniaus 
li maisnes fu et li plus biaus 
chascun fu vestus endroit soi 
si qu il affiert a fil de roy 
entour eus ot grant baronnie 
qui leur tenoient compaignie 
renars li houpiex i estoit 
qui ses yy fiex o lui avoit 
malebranche ot non li aisnes 
plus ert cremus ne fust amés 
li secons ot non perchehaie 
qui en nul point n avoit manaie 
ne pite de crasse gueline 
et si i fu dame emmeline 
mere as enfans feme renart 
ysengrins li leus d autre part 
sist et les lui dame hersens 
et yy siens fiex o li mout gens 
pinchars et primaus ichil doi 
a brebis ni as aigniaus foi 
ne porterent en leur vivant 
bien renaturent li enfant 
a leur pere bruians li tors 
i fu cuique soit drois ou tors 
o lui fu blere et masquelee 
bruians l une aime et l autre amee 
ot li taissons i fu grimbiers 
cousins renart et malapers 
ses fiex bruns li ours et bruniaus 
fiex brun qui mout par estoit biaus 
si fu la brichemers li chiers 
qui fu et vistes et apers 
et li archeprestres timers 
li asnes qui n estoit avers 
ni escars de paistre cardons 
bauduins i fu et fromons 
fil timer ierent et jumel 
chascuns ot seur son chief capel 
de cardons a toute le flour 
qu i les amoient par amour 
si i fu li chevaus moriaus 
et ferrans li ronchis isniaus 
si i fu bauchans li senglers 
li pourchiaus i fu wanemers 
et dans frobiers li criquelons 
et espinars li hirechons 
li escuireus i fu bosques 
si i fu ponnes li fuires 
thiebers li cas ses fiex raous 
et uns siens fiex autres mitous 
tardiex i fu li limechons 
si i fu belins li moutons 
bernars ses fiex et cornuiaus 
chascuns fu jones damoisiaus 
li corbaus i fu tiesselins 
avoec roeniaus li mastins 
et s i fu ses freres gringnars 
et cameus aussi li lombars 
et ses cousins li dromadaire 
isniaus qui mout fu debonnaire 
robues li bues et anieus 
li bugles avoec soumilleus 
li loirs qui l iver dort i fu 
c a paines s esveille pour fu 
li singes i fu cointeriaus 
martins ses fiex qui mout est biaus 
i ert s i fu dame boursee 
feme cointerel galonnee 
ert la dame a un fil d argent 
a or furent si vestement 
si i fu cantecler li cos 
et pinte qui pont les oes gros 
noire blanche rousse et coupee 
tite qui de coc rampronee 
ne fu onques estoit avoec 
pinte en fust a envis seneuc 
que c estoit sa fille maisnee 
li plus bele et li miex amee 
li escoufles i fu hubers 
qui toudis a les graus ouvers 
pour prendre aussi conme ont li prestre 
peles li ras se sist a destre 
il et quenue li suiris 
andoi se sont ensanle assis 
si i fu barbue le kievre 
les li repust couart le lievre 
luxurieus i fu li bous 
le cors ot blanc le vis ot rous 
si i fu wautiers li oisons 
duins et tubes li coulons 
frere germain furent chil doi 
messagier estoient le roi 
car il estoient sans fielee 
c est une cose mout amee 
si i fu mehaus li agache 
qui veut bien que li rois le sache 
pour che qu i li avoit mandee 
d inde de diverse contree 
i vint vrediaus li papegais 
amparliers fu mout sot de plais 
de perse i vint li olifans 
fortins mout estoit fors et grans 
et d aufrique i vint desdaigneus 
li ostrisses chiex est tous seus 
desous ses pies zz banquelet 
pour le caut osta sen huvet 
hardis li lupars li nies noble 
i vint d outre coustantinoble 
et se feme dame harouge 
qui une cape avoit plus rouge 
vestie ne soit escarlate 
la dame estoit lassee et mate 
et si estoit mout deshaitie 
encontre eus est li cours drechie 
nobles hardi sur yy coussins 
assist pour che qu iert ses cousins 
les lui et harouge ensement 
ains mais a court n ot si grant gent 
car malegrape li grifons 
de frise i vint tous les barons 
couvint encontre lui lever 
li rois pour lui plus honnerer 
dejouste lui et par linage 
le fist seoir mout fist le sage 
l unicorne rimocherons 
i vint li rois li ot semons 
par pais faisant et par acorde 
car entre aus deus avoit discorde 
euue mout avoit grant tans 
ainc puisque fourmés fu adans 
ne tint mais court a si grant gens 
maint autre i ot dont je m apens 
qui erent baneret et conte 
nus n en porroit nombrer le conte 
li plus povres que j ai nonmés 
estoit quens ou dus appelés 
empereres rois ou marchis 
ne fac mention des petis 
ne des chevaliers d un escu 
li communs pules si grans fu 
qu on n i oist point dieu tonnant 
ainc mais nus ne vit pule tant 
li rois nobles en audienche 
a fait vrediel crier sillenche 
ch est a dire que nus ne fache 
noise car li rois veut c on sache 
et haut et bas che qu il veut dire 
tout se teurent ne mais li sire 
li rois qui noble ot a non 
' segnieur " dist il ' a brief sermon 
vous voeil dire c ai empensé 
au jour de me nativite 
c est que faire chevalier voeil 
a che haut jour mon fil orgueil 
on ne trouveroit son pareil 
se je le truis a mon conseil 
chil est viseus sages hardis 
chascuns en die son avis " 
tout crierent a une vois 
' fai le chevalier sire rois " 
li rois de cuer joians l otroie 
tous li palais en bruit de joie 
et li rois a fait aporter 
armes pour son fil adouber 
qu envoiies ot proserpine 
del puc d infer car d amour fine 
amoit orgueil et orgieus li 
mais a pluto point n abeli 
car il en fu en jalousie 
or est bien drois que je vous die 
qui proserpine les donna 
lucifers qui soi en arma 
en paradis encontre crist 
dont diex ou puc d infer le mist 
ensanle o lui cheus de se part 
prions a dieu qu il nous en gart 
porserpine les envoia 
orgueil qu ele de cuer ama 
par beugibus et si li mande 
salut a tel saint tel offrande 
li rois orgueil son fil arma 
de tes armes que mout ama 
premiers li vesti l auqueton 
qui estoit en lieu de coton 
de desdaing de despit farsis 
li auquetons fu mout jolis 
apres li vesti la chemise 
de chartres qui ert a devise 
bele si con de vanterie 
apres l auberc qui fu d envie 
mailliés et les cauches aussi 
apres che li rois li vesti 
de manaches une cuirie 
apres li rois li a vestie 
cote a armer de vaine gloire 
che nous raconte li estoire 
de beuban li donna escu 
tes ne fu puis le tans artu 
de descorde et de traison 
ot enmy un rampant lion 
et s ot hiaume de couvoitise 
ou il ot mainte pierre assise 
safirs rubis et casmahiex 
des pierres resplendist li liex 
li roys a renart apelé 
et puis si li a commandé 
orgueil son fil l esperon destre 
cauchast ysengrins le senestre 
ensanle andoi s agenouillerent 
orgueil les esperons caucherent 
s il est qui le voir en descuevre 
il estoient de mauvais oevre 
sans repentanche manouvré 
doré de propre volente 
me sires nobles ne se faint 
a orgueil le branc d achier chaint 
de haine et de felonnie 
d infer fu orgueil envoie 
et pour l amour son fil li rois 
en donna a yy conrois 
qui o lui armé au moustier 
alerent pour le dieu mestier 
oir l archeprestre timer 
couvint le grant messe canter 
l offrande fu et bele et riche 
maint fremal d or et maint afiche 
i offri on en ichel jour 
apres messe ou palais majour 
monta li rois et si princhier 
et tout li autre chevalier 
li rois leur donna biaus destriers 
bruns et bauchans et sors et fiers 
chascuns monte ou sien qui ains ains 
orgeus fu montés premerains 
en son poing ot de faussete 
lanche a un fer de cruaute 
en son se lanche ot un pignon 
de boisdie orgeus a haut ton 
cria le quintaine drechier 
fache li rois sans atargier 
et on si fist en une lande 
orgeus qui plus riens ne demande 
se muet des rens lanche seur fautre 
apres lui monterent li autre 
a le quintaine ala jouster 
a poi qu il ne le fist verser 
li fil renart bien i jousterent 
si que li pluseur les loerent 
andoi li enfant ysengrin 
i jousterent maint grant tatin 
ot le jour pour aus la quintaine 
chascuns des fiex tymer se paine 
c on paraut d aus li fil thibert 
le cat i sont si tres apert 
et li fil belin le mouton 
chascuns i broche le gascom 
martines li fiex cointerel 
s i maintint che jour bien et bel 
qui faisoit le bouche et le moe 
a tous une lanche en se poe 
tint bruniaus fiex brun et jouster 
ala pour son cors deporter 
chascuns jousta le miex qu il pot 
mais lionnyaus le pris en ot 
li fiex le roy et li maisnes 
de tous l en est li pris donnés 
car che fu tous li miex faisans 
chascuns s i prouva que vaillans 
li fil ysengrin s i proverent 
si c a poi il ne conquesterent 
le pris orgueil mout enflama 
mais nul sanlant la ne moustra 
atant est li jouste remese 
orgeus en va ardans con brese 
de duel li chevalier nouvel 
le sievent le roy fu mout bel 
de che que lionniaus ses fis 
ot de le quintaine le pris 
desarmé se sont en le sale 
chascuns contre aus rit danse bale 
li roys a fait l iaue corner 
tost s en vont que miex miex laver 
li rois se sist au plus haut dois 
a une tavle que ch ert drois 
sisent li chevalier nouvel 
a mengier orent bon et bel 
autretant que dont s il sourzist 
orgueilleus ens ou chief se sist 
de la tavle a son doit acaine 
renart il ne li fu pas paine 
qu il n i venist se li demande 
qu il li plaist orgieus li conmande 
qu il se sieche et il li dira 
renars s assist orgieus parla 
bas a conseil et dist ensi 
' courechiés sui che poise mi " 
che dist renars ' qui a che fait 
li fil ysengrin mal leur vait " 
che dist renars ' en quel maniere 
de che qu il m ont bouté arriere 
par leur bienfait " renars entent 
que li cose a envie tent 
mout en fu lies dedens son cuer 
a orgueil dist ' a nesun fuer 
ne laissiés ne vous en vengiés 
renars ore m en conseilliés 
volentiers " che respont renars 
renars fu plains de males ars 
pourpensa c ore se porroit 
vengier d ysengrin s il voloit 
et de trestoute se pourgienne 
que il haoit de grant haine 
car en faide orent longuement 
esté et tout fu pour hersent 
fenme ysengrin dont renars ot 
ses volentes s en fist huihot 
ysengrin qui mout l en hai 
renars mainte paine en souffri 
apaisiés les avoit li rois 
peu plus peu mains avoit un mois 
si qu il se moustroient ami 
mais onques a renart n issi 
de son cuer pour che li haine 
renars d estudier ne fine 
qu ysengrins fust a mort livrés 
d une traison pourpensés 
s est dont ysengrin et si fil 
seront a mort et a essil 
livré se diex n en a pitie 
renars descuevre son pense 
a orgueil et dist ' se volés 
croire men conseil vous serés 
des yy fiex ysengrin vengiés 
ains yy jours or soiés haités 
conment biaus renars dites moi 
ensi un hiraut le tournoi 
faites chi crier a mardi 
je le vous lo et si vous di 
que la vous porrés acomplir 
des fiex ysengrin vo desir 
et d ysengrin se vous volés " 
adont fu li tournois criés 
par l assens de noblon le roi 
qui empris a qu a che tournoi 
vaurra prendre as armes congie 
et s a li rois a tous proié 
conmunaument que pour s amour 
voellent tournoiier a che jour 
tretout conmunaument l otrient 
et tout li chevalier en rient 
de cheste cose et mout leur plaist 
des nouviaus chevaliers se taist 
li contes et vient a renart 
qui cuer a plain de mauvais art 
a orgueil vient si s agenoille 
et puis li conseille en s oreille 
qu il se pourvoit de chevaliers 
car bien set qu il en est mestiers 
' bien dites " dist orgieus ' vous preng 
pour mi conseillier et s enteng 
que vo yy fil sont preu et sage 
si les retieng de mon mainnage 
et si retieng le tor bruiant 
et o lui le sangler bauchant 
brun l ours voeil et sen fil brunel 
si voeil le mastin roenel 
cointerel le singe et martin 
sen fil chil donront maint tatin 
ens ou tournoi thiebert le cat 
et ses yy fiex chist aront mat 
tantost ysengrin et ses fiex 
le taisson grimbert qui soutiex 
est vo cousin voeil je o moi 
et malapert son fil par foi 
armes leur donrai et destriers 
o lui chascun yy escuier 
ait preus hardis et eprovés 
alés tost et si m amenés 
chevaliers et les escuiers " 
renars respondi ' volentiers " 
renars as chevaliers en vint 
a aus parla tous les detint 
avoec orgueil et escuiers 
quatre a chascun hardis et fiers 
les chevaliers c ai chi nonmés 
en a a orgueil amenés 
et les escuiers ensement 
orgieus les retint liement 
puis les mena en une cambre 
dont li pavement sont de lambre 
a conseil et si leur prononche 
sa volente nus n i renonche 
que se li fil ysengrin vont 
au tournoi il les ochiront 
pour les grans dons qu il leur premet 
chascuns a son ostel se met 
d armes pourvoient bien leur cors 
et de destriers isniaus et fors 
de tout fine renars pour aus 
qui ert maistres et senescaus 
de l ostel orgueil fil le roi 
chascuns se pourvoit endroit soi 
de cheus qui doivent tournoier 
si qu il affiert a tel mestier 
au jour du tournoi au mastin 
peussiés veoir grant hustin 
de hiraus qui crient en haut 
' lachiés lachiés li jour nous faut 
n atendés mie dusc au nuit " 
li cor les trompes font tel bruit 
que li terre en tombist trestoute 
li rois est as cans et se route 
mout bien armé seur les destriers 
sonne li fers et li achiers 
li rois estoit armés mout gent 
de sinople d or et d argent 
erent ses armes et d asur 
qui fust la se il n oist dur 
les banieres peust oir 
venteler le chiel resplendir 
couvint les armes le roi noble 
et de se compaignie noble 
apres le roi issi hardis 
li lupars qui n iert aprentis 
mie de ses armes porter 
sa gent fait la terre croler 
et leur armes resclarchir l air 
l ostrisses desdaigneus ou vair 
se siet que on ot au hanir 
une lieue de terre tentir 
de cuir bouli orent testieres 
leur cheval conme bestes fieres 
et conme rade et fort destrier 
l unicorne pas delaiier 
ne se vaut ains se mist as cans 
ses armes erent mout parans 
gent ot o lui hardis et fors 
apres lui issi as cans hors 
fortins li olifans de perse 
chiex avoit o lui gent diverse 
qui dont orgueil issir veist 
li airs et li terre en tombist 
de ses gens et de ses chevaus 
ja iert de tierche li solaus 
departis et seur miedi 
aloit renars o lui issi 
seur zz grant cheval espaignot 
renars a son col pendu ot 
de malisse et de trecherie 
escu et par se signourie 
avoient si fil tes escus 
forsque de boidie desus 
ot labliaus pour desconnissanche 
chascuns des gens orgueil ot lanche 
ou des armes orgueil avoit 
pignon qui bien i avenoit 
orgieus le manche proserpine 
ot en sen brac car d amour fine 
l amoit et s ot son couvrechief 
seur le hiaume desus son chief 
pour plus donner de hardement 
orgieus chevauchoit cointement 
c a se sele et a ses lorains 
ot yy cloquetes au mains 
qui demenoient grant tintin 
con li maisnie hellekin 
au vent fist se maistre baniere 
desploier qui de grant maniere 
ert faite et de divers ouvrage 
ele ert losenguie d outrage 
contre fierte maisc un quartier 
i ot sans plus d outrecuidier 
renart l a le jour conmandee 
yy cor sonnent a la menee 
et tout pour orgueil esbaudir 
dont prist ysengrins a issir 
apres orgueil tost et vias 
il et se gent petitet pas 
estroit serré en un tropel 
ysengrins l escu en cantel 
tenoit mout ferm par les enarmes 
ses escus estoit et ses armes 
de larrechin a reuberie 
partis un destrier de surie 
ot ysengrin fort et poissant 
et aussi eurent si enfant 
et tes armes en leur escus 
qu ysengrins ot maisque desus 
de murdre i avoit zz lablel 
tout pourfilé de piaus d aignel 
apres li grifons malegrape 
issi un destrier de halape 
ot desous lui fort et hardi 
armes bonnes ot d or burni 
ou ot mainte riche esmeraude 
se gens iert d assanler mout caude 
apres lui qui miex miex issirent 
li autre et leur tournoi partirent 
ingaument puis firent sonner 
yy cors d arain a l assanler 
yy grailles et autant buisines 
dont s esmurent par aatines 
li nouviel chevalier avant 
orguielleus sist seur un bauchant 
qui hanist grate fort et mort 
ou tournoi gonfanon destort 
fiert renars si fil ensement 
che sanloit foudres qui deschent 
tous li tournois se fiert ensanle 
que chiex et airs et terre en tranle 
conmunement entreferir 
se vont mainte lanche croissir 
i oissiés a l assanler 
et maint chevalier reverser 
et d espees donner maint cop 
et espauler et faire clop 
maint cheval et maint chevalier 
prison voeille ou non fianchier 
et maint bel destrier au harnas 
mener li rois lors fiert ou tas 
l espee ou poing le hiaume ou chief 
ja fust li rois a grant meschief 
ne fust tardieus li limechons 
qui au ferir des esperons 
le vint et aidier et secourre 
qui dont veist noblet accourre 
et lionnel bien peust dire 
que chascuns digne d un empire 
estoit du ruistement capler 
font de l achier le fu voler 
l unicorne rimocheron 
voeille ou non fiancher prison 
font et puis hardi le lupart 
qui dont veist les fiex renart 
seur les fiex ysengrin capler 
dire peust que bacheler 
sont de grant cuer fort et poissant 
orgieus et renars vont cerquant 
les rens en leur voie encontrerent 
ysengrin et jus le porterent 
par desous le courant destrier 
a le terre en leur repairier 
truevent l ostrisse desdaigneus 
a terre le portent honteus 
le cheval font metre au harnas 
par le camp point peles li ras 
en son venir grimbert le cat 
porta a le terre tout plat 
mais si doi fil le remonterent 
mitous et raous qui jurerent 
se pele pueent encontrer 
qu il li feront chier comparer 
par le tournoi es vous poignant 
de perse fortin l olifant 
l espee ou poing l escu au col 
ou grignour tas fiert a plain vol 
et malegrape li grifons 
et espinars li hirechons 
et li fil timer l archeprestre 
chil i sont viguereus et prestre 
tubes et duins li coulons 
et dans frobiers li crikellons 
cantecler li cos et hubers 
li escoufles qui mout apers 
estoit et wautiers li oisons 
chascuns i fiert des esperons 
et dans thiesselins li corbiaus 
qui estoit preus et asse biaus 
se fiert ou tournoi et sen pan 
i soustint bien par saint jehan 
belins li moutons et si fil 
fierent ou tournoi conme chil 
qui desirrent c on d aus paraut 
ysengrin trouverent mout vaut 
ferir le vont de plain eslais 
que des escus fendent les ais 
ysengrin belin feri si 
que a le terre l abati 
et li fist prison fianchier 
mais ne li rent point son destrier 
au harnas vistement l envoie 
en son retour enmi se voie 
encontre renart et orgueil 
renars l esgarde de put oeil 
mout sot bien n en porroit partir 
sans avoir grantment a souffrir 
c autre fois hui les encontra 
dont a le terre se trouva 
mout les crient ysengrins et doute 
nepourquant avoit en se route 
ses yy fiex et maint bacheler 
preu et hardi entrecontrer 
se vont renars et ysengrins 
d eus reconmenche li hustins 
fors et pesans des brans d achier 
l uns n avoit l autre gaires chier 
quant ne pueent ferir a cop 
si lanchent et fierent d estoc 
de tel forche et de tel vertu 
que desmailliét et desrompu 
sont leur escu et leur clavain 
ysengrin fiert renart de plain 
seur l erme qu i le fist plongier 
par desus le col du destrier 
renars estoit pres de l outrer 
qu il mais n i pooit contrester 
a ysengrin ne tant ne quant 
jus l eust mis de l aufferrant 
ysengrins s orgieus en se route 
ne fust qui l ysengrin desroute 
les pluseurs et ont mis a piet 
en peu d eure a home meschiet 
renars quant che voit s esvertue 
peu se prise s ore ne tue 
ysengrin qu i de mortel guerre 
het lors a sachiét hors du fuerre 
une trenchant misericorde 
ou ja n ara misericorde 
ysengrin car renars li lanche 
parmi le cors desi au manche 
tout outre parmi le vibus 
que du cheval l abati jus 
a terre avoir le cuide mort 
orgieus as fiex ysengrin fort 
se combat renars s i embat 
si que primaut a terre abat 
et au cair que primaus fist 
renars en traison l ochist 
si soutieument que nus qui vive 
ne s en prist warde se haine 
a mout chier ysengrin vendue 
navré a mort l a et tolue 
a a son fil primaut le vie 
en traison par felonnie 
con encriemes fel desloiaus 
con chil qui point n est des loiaus 
isengrins jut pasmés a terre 
il clot les iex et les dens serre 
sa gent deschendent grant duel font 
hors de la presse porté l ont 
car de fi cuident qu il soit mors 
par deles ysengrin le cors 
de primaut coucerent sans ame 
chascuns qui miex miex le desarme 
et ysengrin tout ensement 
ainc mais tel duel ne firent gent 
car primaut voient mort tout froit 
et d isengrin chascuns cuidoit 
qu il soit mors et a fin alés 
non est mais il estoit pasmés 
et quant il ot jeu grant pose 
les iex et le bouche c ot close 
ouvri et a cheus d entour soi 
dist ' faites cha venir le roi 
a moi parler " chil i alerent 
le roi truevent si l amenerent 
a ysengrin tantost vias 
ja sorent tout et haut et bas 
que parmi le cors ert navrés 
ysengrins et ses fiex tués 
mais ne seurent qui ot che fait 
si en demainent mout grant plait 
grant duel grant noise grant murmure 
li rois en audienche jure 
que chiex qui ch a fait ert desfais 
c ainc mais ne fu fais si lais fais 
si lais murdres ne si vilains 
se ch estoit ses freres germains 
ou ses fiex chiex qu il le miex aime 
s encoupés d oevre si vilaine 
estoit a droit qu il en feroit 
justiche et qu il le penderoit 
par le geule en haut con mourdreur 
li rois estoit en grant erreur 
de savoir qui ot che fait fait 
en son cuer le tint a mout lait 
encoste ysengrin est assis 
tout souavet li a enquis 
ysengrin parla et si dist 
que renart a ses mains le fist 
li roys tous forsenés plains d ire 
se dreche et dist ' or puis bien dire 
c on ne se puet de traison 
warder or tost apres baron 
si manenés tantost renart 
si ert pendus a une hart " 
tout s esmuevent querre le vont 
a tout les aval et amont 
par le tournoi et sus et jus 
mais c est pour nient il ert ensus 
del tournoi bien lieue et demie 
o lui ses fiex et se maisnie 
ensi s en va sans congie prendre 
car il redoute mout le pendre 
en voie va parmi le bos 
il et ses gens tous les walos 
ja iert esconsés li solaus 
si en estoit li jours mains caus 
renars d esrer estoit lassés 
mout volentiers fust reposés 
s il osast le trot a esrer 
prist besoins fait vielle troter 
car asseur n est nule part 
seur destre garde en un essart 
voit le castel et le dongon 
grimbert sen cousin le taisson 
chele part tourne il et ses gens 
par le port sont entré ens 
apres aus l ont faite fremer 
et de coulice adevaler 
et as chaines font le pont 
lever et fremer puis en vont 
desarmer or sont asseur 
car il sont enclos de fort mur 
et de fosses parfons et lez 
et de rade yaue presque rez 
renars monte ou castel mout haut 
et on le quiert mais lui ne caut 
et quant ne le pueent trouver 
chil qui le quierent lues conter 
le vont le riche roi noblon 
quant il l entent tel doeil n ot hom 
dont se desmente et dist par soi 
' he las dolans c est tout par moi 
que chis meschies est avenus 
car puis une fois deveus 
fu chiex renars de traison 
puis ne l deusse en me maison 
avoir souffert en me court beste 
n a cui il n ait fait moleste 
par traison sont decheu 
maint preudome et mesavenu 
il a yy ans que il murdri 
coupee et ysengrin honni 
de se feme et ore a ochis 
sen fil en traison et mis 
lui meismes en peril de mort " 
lors a conmandé c on aport 
ysengrin en une litiere 
et primaut qui mors ert en biere 
et tout s en voisent qui miex miex 
tout s en vont wis remest li liex 
li rois a fait mires mander 
et a fait le plaie tenter 
d ysengrin li mire li jurent 
qu il n ara warde che qu i durent 
fisent puis l ont tout nu coukiét 
en zz lit et bien aaisiét 
et dient que dedens zz mois 
porra bien porter son harnois 
l endemain fist li rois porter 
le cors au moustier enterer 
de primaut le fil ysengrin 
en zz sarclu de marbre fin 
et fist desus metre une lame 
pour che qu il souvenist de l ame 
et c on en feist orison 
des ore a renart revenron 
au matin mut vers maupetruis 
venus i est s entre ens par l uis 
si trouva fiex feme et maisnie 
maupetruis de grant signourie 
estoit de yy paire de murs 
mout bien enclos fors et seurs 
et de fosses cuiriés tous plains 
d yaue rade c estoit du mains 
si i ot portes couleiches 
et tours seures et massiches 
et pons levis et fort castel 
qui n a warde de mangonnel 
ne de perriere ne d assaut 
car seur une roche siet haut 
ou castel ot four et muelin 
pain bel ferine char et vin 
fontaines poissons asfamé 
ne seroient en leur ae 
ou castel a riche tresor 
si que pierres argent et or 
ou mur du castel a garites 
seures grandes et petites 
espringales et mangonniaus 
pour geter la fors grant quarriaus 
se il ont cuer d aus bien desfendre 
n est hom ou mont qui le puist prendre 
se che n estoit par traison 
s i ot une tele maison 
si soutil ne l mescroie nus 
c onques li maisons dedalus 
ne fu tele ne si soutieus 
car tant est diverse que chiex 
qui i entre n en set issir 
ains li estuet en fin morir 
c est li lieus de perdition 
chiex entre ens qui fait traison 
ne qui seur l autrui a envie 
qui bloise ne fait trecherie 
chiex entre dedens la maison 
et qui het le gent sans raison 
s est de le maisnie renart 
je pri a dieu qu il nous en gart 
renars a el mont mout des siens 
que il a chaint de ses liens 
qu il n est qui en sache le conte 
pres que tout li roi et li conte 
en sont et aussi li clergies 
par renart dont c est grans meschies 
tout jouent de le fauve anesse 
et de gillain se compaignesse 
renars et se gent bien leur lieu 
ont warni si conme fait dieu 
qui se criement d estre assegié 
tous leur biens ont laiens sachié 
d entour aus le pais praé 
ont et dedens le fu bouté 
et les bos abatus et ars 
tout che a fait faire renars 
pour che c on le puist mains grever 
ne que nus n i truist que fourrer 
de la entour li paizant 
vienent au roi noblon poignant 
et plaignant que renars leur taut 
le leur leur maison que pis vaut 
leur a arses et tout reubé 
quant li rois l ot s a souspiré 
de grant air de maintenant 
conmande a sonner l olifant 
et a drechier son estandart 
c a ost veut aler seur renart 
et maupetruis tout essilier 
et ysengrin s il puet vengier 
dont fist on son conmandement 
l olifans sonna hautement 
chiex qui a court estoit esliex 
dont s armerent tout que miex miex 
leur carin et leur sonmiers font 
devant aler et apres vont 
baniere desploie au vent 
vers maupetruis conmunement 
qu ensi l ot li rois conmandé 
tant ont le droit chemin erré 
que pres de maupetruis se sont 
trouvé et puis de leur gent ont 
pris pour le chembel premiers faire 
dont font leur sonmiers avant traire 
et leur caroi puis vont entendre 
as tres et as aucubes tendre 
le tente le roi ont tendue 
en une pree bien herbue 
entour le tente roi noblon 
tendent maint riche paveillon 
tout entour aus fist les fosses 
faire li rois parfons et les 
et les cars entour arenger 
si c on n es puist adamagier 
s ost ne se gent puis fist en haut 
sonner un cor c est c a l assaut 
voisent tout mainte conmunal 
i vont a pie et a cheval 
traient et lanchent as crestiaus 
et chil leur lanchent grans quarriaus 
dars oile caut et plonc boulant 
et gavelos et fu ardant 
chil leur regietent fu grigois 
et a aus traient d ars turcois 
amont et de leur arbalestres 
c as crestiaus n ose li plus maistres 
demourer rois nobles un pont 
a fait faire ou pueent de front 
aler yy chevalier 
li rois l avoit tout fait cuirier 
de cuir bouli une traitie 
ot bien de long li rois s escrie 
li pons soit mis seur les fosses 
et il si fu chascuns montés 
i est qui miex miex qui ains ains 
pieus peles heviaus en leur mains 
que le mur cuident effondrer 
mais ne le pueent entamer 
tant estoit fors dont font drechier 
esquieles et sergans puiier 
contremont et renars leur saut 
il et se gent que de si haut 
conme il sont les font cair jus 
que li plus fiers se trait ensus 
quant voit li rois que che ne vaut 
riens lors reconmande l assaut 
et conmande son mangonnel 
metre d autre part le castel 
et le fu grigois a geter 
pour plus cheus dedens agrever 
le mouton conmande c on fache 
as murs hurter et c on l abache 
engien ne criement ni assaut 
chil dedens a aus rien ne vaut 
li rois avoit un bon castel 
fait de fust mout riche et mout bel 
fort seur et bien kevillié 
a yy estages et cuirié 
de cuirs tanés mout est seurs 
chelui a fait mener as murs 
de maupetruis arbalestriers 
ot fait metre es moiens soliers 
et en l estage amont plus haut 
estoit pinchars freres primaut 
c ochis fu li fiex ysengrin 
o lui ot maint riche meschin 
maint bacheler maint chevalier 
bien armé con pour aus aidier 
en l estage aval daerrain 
ot sergans aspres trestout plain 
aisil ont pour le fu grigois 
estaindre dont a fait li rois 
le castel au mur carier 
et derechief reconmenchier 
l assaut et mangonniaus geter 
as murs as tours quariaus voler 
veissiés plus espes que pluie 
li uns brait et li autres huie 
chil assalent chil se desfendent 
rompent hiaumes ches targes fendent 
braient li vif taisent li mort 
chil du berfroi par leur effort 
ont le mur endroit aus conquis 
renars qui mout set de refuis 
dist a ses gens ' or vous muchiés 
es garites pour voir sachiés 
que chil du berfroi monteront 
seur les murs et quant il verront 
qu il n ara nului chi aval 
des murs deschenderont aval 
avoir cuideront tout conquis 
mais non aront se j onques puis " 
renars et se gent sont muchié 
es garites et acoisié 
si que nus n i ruit ne ne muit 
chil du berfroi qui miex miex tuit 
par les murs deschendent aval 
mais che leur tournera a mal 
car li gent renart a un cri 
s escrierent ' trai trai " 
par le castel et renars saut 
qui les contraires livre assaut 
tel que de chascun pour ostage 
prist le chief et nient autre gage 
n en vaut avoir quant vit pinchars 
le meschief d aus pour yy mil mars 
ne demourast anchois s en vint 
fuiant mais mout li mesavint 
car quant il dut adevaler 
et au berfroi cuida monter 
par trop haster par se folie 
cai du mur si que brisie 
ot le cuisse et brach et canole 
li sages dist en se parole 
dont li entendemens est teus 
que mauvaise haste n est preus 
par trop haster li mescai 
quant ensi jus du mur cai 
pasmés jut pinchars a grant paine 
pot parler ne ravoir s alaine 
li rois conmande c on l emport 
et on si fist li rois detort 
ses poins et ses caveus deschire 
tandisqu il maine tel martire 
a fait renars que li berfrois 
et li pons sont de fu grigois 
ars et brui au mangonnel 
fait cheus du berfroi du castel 
geter en l ost a grant plentes 
li rois les voit de duel pasmés 
s est yy fois sonner le retrait 
fait et a ses tentes en vait 
il et ses gens dolans et mas 
car il a geté ambes as 
le meneur pointure du de 
de cuer reclaime damede 
qu il li ait grant dueil en l ost 
mainent conmunalment et tost 
se sont qui miex miex desarmé 
car il estoient mout lassé 
s ost fist li rois escargaitier 
le nuit orgueil que mout ot chier 
o lui noblet et lionnel 
et tout li chevalier nouvel 
escargaitent et o eus chent 
chevalier autre coiement 
se tienent en l ost n i ot bruit 
d estrument ne de nul deduit 
et renars maine grant baudour 
en maupetruis sonnent tabour 
fleustes timbre et calemel 
trompes araines ou castel 
ot chierges yy alumés 
qu en l ost en reluist li clartes 
a grant orgueil le tint li rois 
que renars maine tes bufois 
mais pour se gent reconforter 
fait a zz cor l iaue corner 
au souper sisent pour mengier 
apres mengier en vont couchier 
forsque chil qui escargaitoient 
et li autre se reposoient 
endroit eure de mienuit 
de maupetruis issi sans bruit 
renars et si fil de ses gens 
mena o lui yy chens 
mout bien armés seur leur destriers 
sonne li fers et li achiers 
ou gait tout a plain d escueillie 
se fiert renars od se maisnie 
tel noise fait a l aprochier 
que cheus de l ost fait esvillier 
pour le noise qu i ont oi 
escrient tout ' trai trai " 
et li rois saut tous esferés 
chascuns est que miex miex armés 
vers le caple vont conmunal 
renars voit ou demourer mal 
a un cor sonne le retour 
ou demourer voit peu d amour 
en son retour prison en maine 
orgueil qui pas n i mist grant paine 
a lui deffendre de cuer lie 
vait od renart sanlant irié 
en fait pour se gent nepourquant 
ot renart vait a cuer joiant 
renars s en fuit ot son prison 
n arresta si vint en maison 
o lui les siens yy cens laissiés 
en i a ou retour meschies 
avint roussel sen fil menour 
car ses destriers ens ou retour 
fondi pris fu et o lui chent 
tardieus au roi prisons les rent 
qui de joiant cuer les rechoit 
mais encore point ne savoit 
d orgueil son fil le verite 
et quant le sot de duel plouré 
a et la roine ensement 
' tost apres " dist il a se gent 
et il si font mais ja estoit 
en maupetruis renars s avoit 
fait reclore apres lui le porte 
de sen fil roussel li aporte 
nouvele uns serjans qu il est pris 
o lui yy chevaliers de pris 
quant renars l ot de duel qu il ot 
pour nule riens ne deist mot 
fors tantqu il a dit a se fame 
' pris est roussiaus vos fiex dame eme " 
la dame l ot de duel se pasme 
a poi qu ele ne rendi l ame 
grant doeil mainent par le castel 
de che que perdu ont roussel 
le nuit en une riche sale 
ont mis orgueil qui n iert pas pale 
la nuis en va et li jours vint 
renars au matin a lui vint 
de ses plus privés fist veoir 
orgueil et de tout son pooir 
l onneure et li dist ' bien venus 
soiés " par yy fois orgieus mus 
ne fu anchois le resalue 
renars au col ses bras li rue 
et orgieus aussi le racole 
de cuer de foi et de parole 
s entrepleuvissent conpaignie 
a porter mais toute leur vie 
et pour plus honnerer orgueil 
li dist renars ' sire je voeil 
que voiés mon palais itel " 
ne set el monde nul si biel 
si fort ne si assasié 
de che ot renars le cuer lie 
a orgueil dist renars ' venés 
encor autre cose verrés 
une maison le plus diverse 
qui soit de chi desi en perse " 
renars orgueil en se maison 
maine qui ert de traison 
de haine et d envie ouvree 
de haine estoit li entree 
et de blasmes li pavemens 
de toutes manieres de gens 
avoit renars laiens od lui 
ne l aroie prononchié hui 
le joie que a orgueil font 
contre lui encourtiné ont 
de dras d or le maison trestoute 
encontre orgueil hors d une croute 
vienent yy dames noblement 
vestues d or mout richement 
encontre orgueil viennent cantant 
deus et yy main a main tenant 
de l ostel estoient princhesses 
des yy dames les plus maistresses 
ierent yy suers ire et envie 
c est doleurs qu eles sont en vie 
devant les autres tout a pie 
vont contre orgueil et bienvignié 
l ont et a genous aouré 
a leur pooir l ont honneré 
avarisce et accide apres 
ire et envie as caukains pres 
sievent luxure et gloutrenie 
chascune de fin or vestie 
sievent les autres maintenant 
entour devant soleil levant 
estoit quant orgiex vint laiens 
contre orgueil sonnent estrumens 
vieles et sarterions 
orges chytoles li ressons 
ierent grans des trompes d argent 
contre orgueil rechus fu mout gent 
les yy dames de leur tresor 
font toutes pures de fin or 
d une couronne orgueil presant 
ou ot maint riche diamant 
safirs esmeraudes rubis 
et casmahieus bruns blans et bis 
orgieus le rechoit liement 
yy merchis as dames en rent 
renars a le couronne prise 
et les dames si l ont assise 
seur le chief orgueil couronné 
l ont et seur aus a roi levé 
pour che que de tous visses chies 
est en fu couronnés ses chies 
luesque fait fu sot proserpine 
le couronnement d amour fine 
amoit orgueil et orgieul li 
d infer avoec maint anemi 
zz septre d or par signerie 
li envoia par druerie 
pour che que roi et empereres 
soit au mont et che que li peres 
fist en crois son fil racater 
fait orgieus en infer aler 
par le conseil de lucifer 
fu li septres tramis d infer 
a orgueil que mout en merchie 
proserpine se chiere amie 
du present mout grant joie font 
chil et cheles k u palais sont 
tel bruit tel noise vont menant 
c on n i oist point dieu tonnant 
par mout de gent est couronnés 
orgieus ou monde couronnés 
n est qui d orgueil ne viegne et naisse 
renars les yy dames ne laisse 
ains leur dit ' no roy conpaignie 
tenés et si ne l laissiés mie " 
eles dient ' si ferons nous 
jamais jour tantque vie arons 
n iert de nous faite departie 
et bien sousterrons no partie " 
et renars dist ' et je serai 
tous jours od vous s i afferrai 
aussi bien que li piere en l or " 
en un trosne d or en un cor 
del palais ont orgueil assis 
le septre en se main qui massis 
est d or les yy dames les lui 
qui ou monde ont fait maint anui 
et encore s en vont vantant 
et renars leur va prometant 
qu en bonne foi leur aidera 
de le joie que chascune a 
a genous flechis l en merchient 
et a mon seigneur orgueil dient 
' sire t ies roi de tout le monde 
car ou monde n en a si monde 
qui de vous ou de moi ait taque 
ou de renart traison plaque 
par tout estuet fauvain et gille 
a mis renart en mainte ville 
peu il a li vraie paterne 
renars vessie pour lanterne 
fait a entendre a tous les siens 
cui il a chaint de ses liens 
et nous aussi ne nous faignons 
mais tout le pis que nous poons 
faisons ou monde li clergies 
est tous d avarisse cargiés 
et de se fille couvoitise 
qui en leur cuer sen fu atise 
li prinche li conte et li roi 
sont pres que tout de notre loi 
par les grans avons les petis 
ensi est li mondes honnis 
tous est li mons si enmondés 
n en savons nul i soit mondés 
nous en savons peu par le mont 
qui se desmonte et qui s esmont 
monder ne se puet hons mondains 
s il n est esmondés du monde ains 
ne jamais nus n i ert mondés 
se de vous et de nous mondés 
n est et de no compaing renart 
nos est li mons nus n i a part 
se mout poi non par tout avons 
pooir se bien nous concordons 
u mont avons yy anemies 
par cui toutes sonmes honnies 
chascune mout nous desavanche 
li une a a non repentanche 
l autre confessions se suer 
ches yy des cuers nous gietent puer 
humelites no anemie 
chele ou monde mout nous guerrie 
sobrietes et astinenche 
contre gloutrenie grant tenche 
font souvent et fois contre accide 
et largueche contre avarisse 
virginites et caestes 
font luxure mout de durtes 
atempranche sens et raison 
font mout de tribulation 
et ire et envie a concorde 
sillenche et pais qui d une acorde 
sont leur refont mout grant travail 
mais envie n en donne un ail 
ni aussi ne fait se seur ire 
qui au monde a fait maint ochire 
s aidier nous volés et renars 
du mont ert petite li pars 
chelui qui en morut en crois 
biaus sire et se tu nous en crois 
nous ne remanrons plus laiens 
ains irons visiter nos gens 
ou monde et es religions " 
che dist orgieus ' or en alons 
si laissons gerroier renart " 
orgieus de maupetruis se part 
ot grant baudour et les yy dames 
qui en infer metent mout d ames 
renars les convoie et orgieus 
li prie que l un de ses fiex 
li preste pour le ramembranche 
de lui renars prist malebranche 
sen fil l ainsne et si li livre 
qui savoit par cuer et sans livre 
tout l art le pere et li aprist 
tres s enfanche et pour che le prist 
orgieus o lui que mout l ot chier 
si qu il en fist son consillier 
ou lieu du pere et senescal 
de son ostel et le roial 
gonfanon li baille a porter 
renart conmande a retourner 
mais quant se guerre ara finee 
vers lui fache se retournee 
et il li a en couvenant 
congie prist et s en part atant 
et orgieus chevauche o sa gent 
baniere desploie au vent 
par tout en ala conquester 
les dames conmande a quester 
as chites voisent et as viles 
as parlemens et as conchilles 
' et g irai les rentes veoir 
qui m onneurent a leur pooir 
si que prinches comtes et rois 
dames chevaliers et bourgois 
s irai a l apostoile a ronme 
et as lyegaus qui waleconme 
diront a moi li archevesque 
sont pres tout mien et li evesque 
et li prelat de sainte glise 
et li abbe chascuns me prise 
tantqu il me tienent pour ami 
par les grans li menu a mi 
venront avarisce venés 
o moi et avoec amenés 
couvoitise vo fille ainsnee 
qui mout sera waleconmee 
as cardonnaus et au clergie 
par vous deus en ai waaignié 
maint que quant il sont amonté 
d avoir qu i n ont d umelite 
cure ains me metent en son lieu 
maint povre sont qui mout sont pieu 
humle simple douc debonnaire 
qui mout seroient d autre affaire 
s il fussent rique et assasé 
il sont humle par povrete " 
quant orgieus ot dit son voloir 
se gent conmanda a mouvoir 
tantost dont prendent a errer 
a l esmouvoir a fait sonner 
trompes plus de yy orgieus 
or prions dieu le roi des chieus 
que d orgueil soions si delivre 
qu en che siecle puissons si vivre 
que quant nous serons trespassé 
de chi que s en serons respassé 
lasus o lui et qu il nous wart 
de ches dames et de renart 
et nous doinst si le monde amer 
hair et lui si bien amer 
qu il nous voeille conme ses fiex 
o lui metre ou regne des chiex 
orgieus en va renars retourne 
vers maupetruis chiere fait mourne 
car de son fil li resouvient 
roussel que li rois prison tint 
n aresta si vint a le porte 
qui ert de gres merveille forte 
ens entre et deschent au perron 
entour lui vinrent si baron 
si li demandent quels nouveles 
et il leur dist ' laides et beles 
laides je sui si enserrés 
et li miens fiex emprisonnés 
la fors entre mes anemis 
beles de che que je sui vis 
et de che c orgieus pour m amour 
a detenu mon fil gringnour 
et en a fait son consillier 
et son maistre gonfanonnier 
se je roussel mon fil avoie 
roy noblon petit douteroie 
mais se je puis je le rarai 
dedens demain car je irai 
veoir mon fil en l ost tous seus 
entre mes anemis morteus 
si n en soiés mie a meschief 
de moi car bien venrai a chief 
de mon fil se le truis en vie 
c on ne l ait ochis par envie 
s il est en vie il sera chi 
et jou et li a miedi " 
chascuns respont ' sire diex l oe 
endroit de nous chascuns le loue " 
li vespres vint li jours decline 
renars qui fu de pute orine 
pour lui desconnoistre son vis 
s oinst d une herbe que blans ne bis 
ne fu mais entre yy couleurs 
aussi que uns freres meneurs 
se vest et se fait rouegnier 
a son col pendi un sautier 
congie prent si s en part atant 
se gent vont pour lui larmiant 
et il les baise et conforte 
et leur dist qu il soient con forte 
gent car petit vaut desconfors 
mais chascuns se tiegne con fors 
' car se vous vous desconfortés 
vostres anemis 
sans paour vous con fort 
et si prendés en che confort 
c on ne vous puist par forche prendre 
iaus yy se pueent desfendre 
ou castel contre l ost yy ans 
je m en vois diex me soit aidans " 
on alumoit ja les candailles 
en l ost or oiiés grans merveilles 
que renars fist a l aprochier 
de l ost conmencha a huchier 
' ahie diex vrais diex ahie 
secourés moi sainte marie 
je noierai en ches fosses 
ne sai ou vois nuis est reubés 
sui et li miens compains ochis " 
quant chil du gait oent ches cris 
a lui viennent si le rapeskent 
du fosse et puis li empeskent 
dont il vient et qu il quiert si tart 
et il leur dist ' se diex me gart 
uns hom sui de relegion 
pour faire predication 
venimes en ceste partie 
mon conpaignon ochis sans vie 
m ont chil de cel castiel par m ame 
escapés sui d aus notre dame 
m a tensé qu il ne m ont ochis 
ainc mais ne fui en cest pais 
de par l apostoile sui chi 
venus signour pour dieu merchi 
par devant le roi me menés " 
et il si font li rois levés 
estoit qu as eschies ot joué 
quant voit renart s a demandé 
' qui est chieus freres cordelois 
chaiens n en vi mais nul des mois 
chil erranment le roi conterent 
che qu i leur dit quant le trouverent 
et que il fust illeuc noiiés 
s il ne fussent li rois sagniés 
s est yy fois de se destre poe 
et renars en derrier le moe 
l en fait et le caperon oste 
si salue le roi son oste 
et devant lui s agenouilla 
et li rois l en dreche puis l a 
les lui assis si li enquist 
de quel vile est né qu il la quist 
et en quel pays est sa vile 
renars qui mout savoit de guille 
plus que nus li dist ' de digon 
sui frere jonas m apele on 
tel previlege ai sire rois 
que je puis preechier des crois 
si vaurrai demain preechier 
et la parole dieu nonchier " 
li rois l otroie volentiers 
et li roine endementiers 
vint au roi grimbers li taissons 
o lui sen fil a genouillons 
se sont mis par devant le roi 
' sire " dist grimbers ' je vous proi 
merchi pour roussel men neveu 
sauve vo raison et vo veu 
c anuit le laissiés confesser 
et a che preudome parler 
s il pert le cors sauvés li l ame 
que li tres glorieuse dame 
vous pardoinst sire vos mesfais 
c on me dist le matin desfais 
doit estre et chil qui furent pris 
o lui sire petit vos pris 
en croisteroit se desconfes 
moroient sire et seroit pes " 
li rois respont ' me volentes 
est que chascuns soit confessés " 
li rois conmande roenel 
que le matin amaint roussel 
et tous ses prisons si seront 
confessés et apres morront 
roeniaus respont ' volentiers " 
car au roi estoit charteriers 
l endemain les a tous trais hors 
pales de vis maigres de cors 
les maine devant roi noblon 
enmi le maistre pavillon 
de chierges i ot grant plente 
li rois a roussel apelé 
et li dist ' roussel se tu mi 
tenoies si que je fac ti 
qu en feroies ne l choile pas " 
roussel respont ' par saint thoumas 
vous seriiés demain pendus 
que respit n i averiés plus " 
li rois respont ' aussi seras 
plus c anuit mais respit n aras 
ne ti compaignon ensement 
tu m as chi fait le jugement " 
roussiaus respont ' gentiex rois sire 
point ne devés moustrer votre ire 
pour che vers mi ne tant ne quant 
seur men cors seroit desfendant 
s aroie plus grant droit asses 
du faire rois que vous n avés " 
li rois s embrunche et si rougist 
et a roussel erraument dist 
' le fait des pourcheles compere 
li truie le fait de tem pere 
n oi n en favle n en canchon 
dire bien mainte mesprison 
m a fait en ochist le coupee 
et fist que bruns ot reversee 
le pel du chief seur le musel 
qu entendre li fist miel nouvel 
avoit dedens le caisne enclos 
il le crei si fist que sos 
aussi fist il batre thiebert 
le cat et l escoufle hubert 
vaut il en traison mourdrir 
et ne me cuida il honnir 
de me feme ne fist li lere 
a ysengrin sen bon compere 
dedens le puc adevaler 
enne le fist il estouper 
et puis huihot et compissa 
ses louviaus et puis les clama 
avoutres et primaut ochist 
ou grant tournoi et avoec mist 
en peril de mort ysengrin 
mais waris est a thiesselin 
le corbel toli le froumage 
ou monde n a beste sauvage 
qu il n ait decheu tant set mal 
et ne fist il caoir aval 
pinchart del mur maisque garis 
en est adont i ot ochis 
deus cens des mieus a qui cauper 
fist les testes et puis geter 
cha hors en m ost au mangonnel 
et s en mena en son chastel 
par nuit en traison orgueil 
mon ainsne fil de che me dueil 
et si me dist une espie ier 
que je i tramis espiier 
a maupetruis pesme nouvele 
que renars a a se cordele 
atrait mon fil et encor plus 
que par son conseil est issus 
de maupetruis orgieus mes fis 
et si s en va par le pais 
ne sai se jamais le verrai 
mais peu d aie en averai 
a me guerre traire a se fin 
par chelui qui fist d aige vin 
le fait ten pere comparras 
le matin en primes morras 
et ti compaignon avoec ti " 
roussiaus pour che ne s esbaubi 
mais au roi respont a bandon 
' rois par ichele passion 
que jhesu cris souffri en crois 
au jour qu il fu de mort destrois 
se je muir tel mil en morront 
sachés qu encore a naistre sont 
rois ne connissiés vous men pere 
foi que doi dame eme me mere 
anchois iroit des hassassins 
querre outremer as sarrazins 
rois que je ne fuisse vengiés " 
de che mot fu li rois courchiés 
si aigrement que de se poe 
li donna tel coup en le joe 
qu il l abati et estranlé 
l eust s on ne l eust osté 
tout en blament le roi mout fort 
et grimbers li taissons detort 
ses poes et ceurt chele part 
ou il veoit seoir renart 
mais encore point ne savoit 
il ne nus de l ost que che soit 
renars chascuns cuide jonas 
ait a non mout plus que le pas 
vient a lui et puis il le prie 
que pour l amour sainte marie 
viegne au roi en le maistre tente 
confesser gent c on sans atente 
doit metre a mort ain l ajournee 
renars i vient de randonnee 
contre lui se lieve li rois 
et renars l enclina trois fois 
et puis est jouste lui assis 
et se li a pour dieu requis 
qu a ches prisons laissast donner 
le crois et aler outremer 
sans revenir si iert aumosne 
li rois leur respont ' par le trosne 
par le chiel et le firmament 
qui me donroit leur pois d argent 
ne les lairoie aler delivres 
ne cuidiés je ne sui mie ivres 
qu il ne doivent escaper point 
demain les meterai a point 
en ont leur gent vo compaignon 
maisement mort en traison 
et s ont vous meisme reubé 
et si vous eussent tué 
se ne fust che que vous venistes 
che a warant et afuistes 
aussi ait diex en m ame part 
je vauroie tenir renart 
aussi conme je fac roussel 
si m eust orgilleus castel 
cousté que mes pere fist faire 
car par le saintime suaire 
dont jhesus fu envelopés 
que il seroit lues trainés 
lonc men roiaume dusc au cor 
je n en prendroie argent ni or 
c avoec tout che ne fust pendus 
tant set de mal que nus hom plus 
et roussiaus ses fiex bien le sieut 
et ch est drois car on dire seiut 
tout surque canques de cat ist 
dont on par maintes fies dist 
que qui est de bons souef flaire 
' he vraiement ne me puis taire " 
che dist renars ' c un court sermon 
ne vous fache et ne fist pardon 
jhesu cris longis qui feri 
et ne pardonna il aussi 
magdalaine tous ses pechies 
et cheus par cui cruchefiiés 
il fu pardonna il sa mort 
dur cuer a qui de tel recort 
n est adouchis et apité 
rois pour le sainte trinite 
orgueil et fellonnie ostés 
de vo cuer et si vous souffrés 
de ceste gent chi metre a fin 
rois nobles on vous tient a fin 
mais de pluiseurs est li recors 
que che n est mie trestout ors 
canqu il luist et bien le moustrés 
en che que si grant cruautes 
est en vous " et li rois respont 
que c est pour nient demain morront 
dont dist renars au roi noblon 
' au mains aient confession 
bien le voeil " che respont rois nobles 
qui mout estoit courtois et nobles 
renars se part du roi atant 
a cueur pensieu tristre et dolant 
vint a son gent et a son fil 
que li rois veut metre a escil 
dont trait son fil a une part 
pour confesser mout li est tart 
que il peust a lui parler 
dont roussiaus conmenche a conter 
ses pechies a renart son pere 
' taisiés " che dist renars ' biaus frere 
je sui tes pere et tu mes fiex 
n en moustre sanlant que dechiex 
ne soies ja a mienuit 
te metrai hors coiqu il anuit 
et tous tes compaignons o toi " 
roussiaus li dist ' merchi vous proi 
dites le no cousin grimbert 
qui nous aime si qu il se pert " 
renars respont tout a bries mos 
' volentiers " et puis l a assos 
aussi que dont s il fust confes 
tout li autre vienent apres 
a renart qui les asseure 
de metre anuit hors et s en jure 
le saintime cervele de 
quant tout se furent confessé 
renars en apele grimbert 
se li a trestout descouvert 
qui il est et quant i l entent 
de le joie ses poes tent 
vers le chiel et dieu en merchie 
et renars douchement li prie 
qu il li ait a mienuit 
grimbers respont ' coiqu il anuit 
serai od vous je et li mien 
n en soigniés plus sire mout bien 
venrons a chief de cest affaire " 
atant li cambrelenc a faire 
prendent les lis et vont couchier 
fors chil qui l ost escargaitier 
doivent les prisons ont remis 
en le fosse ou il furent pris 
en buies et en grans carkans 
un poi devant les cos cantans 
se lieve renars et grimbers 
andoi sans plus en vont envers 
le fosse ou li prisonnier sont 
roenel trouvé dormant ont 
a son cavec prendent le clef 
et puis deffrement tout souef 
l uis et les prisons desfererent 
si c au desfremer ne sonnerent 
li fer se mout petitet non 
dont les en mena li taissons 
si coiement que percheu 
n en furent mout bien avenu 
leur en est au tre grimbert sont 
venu et leur cors armé ont 
de pourpoins et de haubregons 
de plates et de wambisons 
parmi l ost s en vont a laron 
devant aus grimbert le taisson 
qui les conduist et qui les maine 
il et se maisnie demaine 
a pie sans lanche bien armé 
dusc a maupetruis n ont cessé 
ens entrent par le maistre porte 
qui a merveilles estoit forte 
et roussiaus cante a longe alaine 
' ensi doit entrer en vile qui amours maine qui amours maine " 
en le porte entrent tout cantant 
contre aus vienent petit et grant 
tout font joie par le castel 
de che que tout sain ront roussel 
contre sen fil o ses pucheles 
vint dame enme car les nouveles 
li ot dite une camberiere 
devant vint ne mie derriere 
cantant clerement a haus cris 
' jamais amours n oublierai n onques ne fis " 
ou que voit son fil si l acole 
tel joie en ot c a se parole 
ne puet venir devens grant tans 
contre roussel joie si grans 
fu c a troies n ot pour elaine 
si grant roussel sen fil amaine 
dame enme es cambres reposer 
et renars fait ses gens canter 
et tous ses estrumens tentir 
et rompre pour lui esbaudir 
et as crestiaus chierges ardans 
metre qu en l ost li clartes grans 
en reluist li os s en esveille 
en esvillant ont grant merveille 
dont tes clartes vient ne pour coi 
renars le fait mais dusc a poi 
le saront car dont a urler 
prist roeniaus et a crier 
' j ai tout perdu trai trai 
mi prisonnier en sont fui " 
li rois nobles au cri s esveille 
et toute li os s apareille 
d armes qu il cuident assali 
soient non sont pluseur au cri 
en sont venu mesmes li rois 
i est venus a haute vois 
demande dont che vient qu il font 
tel noise et roeniaus respont 
' no prisonnier sont escapé " 
quant l ot li rois si a souspiré 
de duel qu il ot fiert roenel 
de se poe si que le pel 
li a du dos jus reversee 
et dist qu il en ara pendee 
de paour que roeniaus ot 
s enfuit de l ost plus tost qu il pot 
mais malegrape l encontra 
li grifons qui le ramena 
par si qu i li fera se pais 
au rois de trestous ches mesfais 
seur che li grifons l amena 
au roi qui tout li pardonna 
li rois plains d ire et foursenés 
de le fosse tous desfremés 
trueve les huis et les cles ens 
dusc a yy a fait de ses gens 
entrer ens les fers raporterent 
des prisons et avoec trouverent 
les semeles du cordelois 
quant che voit nobles si destrois 
fu qu il ne parlast pour yy mars 
quant pot parler si dist ' renars 
m a dechut " si redist thiebers 
' aidié l en a sire grimbers 
li taissons ses cousins alés 
est o renart si m ait des 
car dedens son tre n a nului " 
quant li rois l ot de fin anui 
cria plus de yy fois ' ahai 
trai m a grimbers bien le sai 
mout me fioie du taisson 
mais on dist de privé laron 
se puet nus a paines gaitier 
or tost as armes chevalier 
je comanc que chascuns assaille 
a maupetruis " lors la pietaille 
i vont errant lanchier et traire 
entour aus ont grant luminaire 
de chierges d estrain et de gluis 
car encore estoit noire nuis 
ensi conme seur l ajournee 
chil dedens de grant randonnee 
se deffendent con gent de pris 
de guerre de tournois espris 
mout fu l assaus aspres et durs 
thiebers li cas s aert as murs 
et si doi fil pour esprouver 
leur cors et d aus faire parler 
tant rampent qu i sont as crestiaus 
o eus li singes cointeriaus 
et martines ses fiex derriere 
n estoit mais devant le baniere 
le roi portoit au mur le poie 
dont crie en haut bien veut c on l oie 
' ahie pris est li chastiaus " 
renars qui mout estoit isniaus 
d un faussart tel caup li donna 
qu el fons du fosse le rua 
atout les autres qui ramperent 
amont ou fosse se trouverent 
mes nesuns d aus n i fu blechiés 
car il cairent seur leur pies 
de cheus li os forment s esmaie 
et belins li moutons s assaie 
au mur hurte pour esfondrer 
il et si fil pour esprouver 
leur forche et bauchans li senglers 
o lui li pourchiaus wanemers 
a leur musiaus vont defouant 
le tierail l escuireus salant 
va sus et jus qui dont veist 
morel le cheval qui henist 
et fiert as murs du piet derriere 
il et ferrans que c est aviere 
qu il deussent le mur abatre 
qui dont vist le grifon esbatre 
et voler deseure les murs 
a le fuite li plus seurs 
se meist li grifons en prist 
yy et puis en prison les mist 
et puis ravole derechief 
mais renars le prist a meschief 
car il le feri de son faussart 
un tel caup que il li depart 
jus les maistres coutiaus de l ele 
doleur sent c onques mais jour tele 
ne senti ainc puisqu il fu nés 
car plus de yy fois est pasmés 
quant pot parler a chief de piece 
si dist ' n est nus qu il ne meskiece 
a le fois et tant va li pos 
a l iaue qu il brise " et li os 
s esmaie mout fort du grifon 
plains de courous de grant randon 
s esbat l otrisses zz em prist 
desus les murs errant l ochist 
et l aubert du dos li menga 
plus de yy en mehaigna 
anchoisque il laissast son vol 
mais renars le feri ou col 
de sen faussart jus li eust 
caupee le teste ne fust 
l aubers dont ot se gaive plaine 
qu il ot mengié mout se demaine 
mehaus li agache et espreke 
dont s assist seur une breteske 
ele et vrediaus li papegais 
d estris de tenches et de plais 
assalent mout mainent grant noise 
timers li asnes ne s acoise 
il et si fil de recaner 
pour cheus del castel estonner 
et bruians li tors prist a muire 
pour chiaus dedens grever et nuire 
dont prist roeniaus a urler 
il et gringnars lors au brouster 
se prist et li kievre et li bous 
pour plus grever renart le rous 
chascuns assaut au miex qu il set 
et ysengrins qui renart het 
les amonneste de bien faire 
entre alixandre et le roi daire 
n ot onques assaut tant felon 
qui dont veist rimocheron 
l unicorne conme il s esforche 
que li castiaus soit pris a forche 
hardis li lupars vistement 
assaut nobles hardiement 
li fiex le roi et lionniaus 
ses freres mout de leur aviaus 
i ont car as glaives se font 
du castel seur les murs amont 
geter mais roussiaus et renars 
ne se tenoient mie espars 
ne leur gent et chil se desfendent 
seur les murs et grant assaut rendent 
a chiaus dedens et reculer 
les font un arpent et c est cler 
s il eussent a tans secours 
pris fust li castiaus et li tours 
par leur effort a ceste fie 
et quant il virent peu d aie 
aroient si s en retournerent 
et jus les murs adevalerent 
mais au descendre de caillaus 
furent convoiét et de baus 
de caisne mais onques navré 
ne furent dieu en ont loé 
li rois fait le retrait sonner 
lors laissent tout l assaut ester 
lassé estoient durement 
car il orent mout longuement 
assali tres l aube crevant 
jusques a miedi sonnant 
si estoient mout traveillié 
a leur tentes deshaubregié 
se sont et au mengier assis 
entr aus n avoit ne jeus ne ris 
car li pluseur furent navré 
et si en i eut maint tué 
et renars des siens i perdi 
des plus prisiés yy et demi 
au roi requist trieves yy mois 
volentiers li donna li rois 
pour les mors faire ensevelir 
et les navrés faire warir 
li donna jour si longuement 
li rois li donna bonnement 
d une part et d autre tandis 
a fait renars que refforchis 
est maupetruis ses murs refaire 
fist et grande vitaille atraire 
en son castel pour yy ans vivre 
le gent renart tout a delivre 
aloient vendre et acater 
en l ost tandis recarpenter 
fist les engiens nobles li rois 
que i ot ars li fus grigois 
et si fait refaire sen pont 
et sen berfroi encontremont 
recarpenter et redrechier 
et ses armes rapareillier 
tandisqu il furent a repos 
li rois ses saudoiiers leur sols 
retoli le tierc et toli 
de coi se cours mout afeubi 
li plus grant de lui s estrangerent 
et par courous si le laisserent 
et du conmun pueple perdi 
le tierc et plus et si vous di 
que par le conseil le faisoit 
ysengrin qui che li looit 
par mauvais consillier acourt 
souvent tes usages a court 
dont li sires pert los et pris 
et avoec ses meilleurs amis 
par mauvais conseil mains osteus 
est honnis tu hon qui ies teus 
se tu as grant terre a baillier 
onques ne fai ton conseillier 
d onme qui ne soit de bon non 
et soit de bonne estraction 
issus et qu il soit caritaules 
a tous et dous et amiaules 
et qu il soit sages et discres 
et puisque tu si fait le ses 
croire et cremir et puis amer 
le dois ne ja n aies amer 
cuer suer lui pour rien c on en die 
nus n est seur cui on ne mesdie 
mais au jour d ui li grant segneur 
n ainment nului fors le bourdeur 
l escar le mesdisant l aver 
cheus font en leur osteus monter 
si que li segneur en avalent 
pour che que li sage qui valent 
les laissent car ne puet durer 
larges cuers pour riens o l aver 
si que mout vaut je n en douc mie 
grans sires qui bonne maisnie 
tient entour lui en son ostel 
car ne puet en meilleur castel 
metre son or ne son argent 
car diex li mondes et li gent 
l en sevent gre et miex l en vient 
se cose et au jour d ui avient 
que li mauvais est amontés 
ainsque li bons dont c est pites 
quiconques fait de serf segneur 
lui et sen regne en grant doleur 
met et au roi daire parut 
par ses sers c ot amontés fu 
ochis et escilliés ses regnes 
tu grans sires c au jour d ui regnes 
pren warde a che pas ne folie 
hom qui par autrui se castie 
sires qui mauvais conseil croit 
li meismes avant dechoit 
li rois nobles par che perdi 
car li miex de s ost le guerpi 
c onques prinches escars n avers 
a bien ne vint mais con li mers 
fluie doit seur les bons fluer 
li siens et larguement donner 
doit a tous et s il est escars 
des bons ert petite se pars 
et des mauvais ert assasés 
mains hom s en est caitis clamés 
tout si fist me sires li rois 
nobles pour che qu il fu destrois 
et escars a ses gens perdus 
renars a tous chiaus retenus 
qui du roi estoient parti 
de son avoir tant leur parti 
et si larguement leur donna 
que li nons par tout en ala 
tant i vinrent de saudoiiers 
que il en ot bien yy milliers 
tous eslus d armes n est pas gas 
contre le soudant de damas 
peust combatre gent a gent 
des parties vers occident 
li vint cerastes li serpens 
en saudees mout iert des dens 
crueus et con moutons cornus 
de char d oisiaus vivoit le plus 
s es dechevoit con li houpiex 
tant ert de nature soutiex 
mors soudaine li cos basiles 
i vint que de plus de yy viles 
ochist les gens de son regart 
a son venir as saus renart 
i vint li loutres li fouans 
d ethiope ou caut fait engrans 
de faire d armes li dragons 
i vint tendre ses paveillons 
fist dehors maupetruis es pres 
et li cos basilles deles 
les siens et cerastres aussi 
tant sont fort poissant et hardi 
plain d orgueil et si peu doutoient 
roi noblon que il ne daignoient 
en maupetruis herberge prendre 
et pour che orent il fait tendre 
leur tres et leur tentes as cans 
le jour devant trieves faillans 
une espie le roi conta 
que renars yy tans de gent a 
qu il n ait et que si saudoier 
qu il ne vaut mie bien paier 
che qu il leur devoit plainement 
sont o renart a mout grant gent 
d orient et de ches parties 
' rois puisque tes gens sont parties 
de ti va fai pais a renart " 
respont li rois ' jhesu m en gart 
que je ja faiche pais a lui 
car a chel oes m a trop d anui 
fait mais di moi li quel alé 
des miens sont o renart chelé 
ne me soit mais di le en apert 
sire perdus avés grimbert 
et ses yy fiex rimocheron 
l unicorne par saint symon 
le singe cointerel aussi 
trop sont fort poissant et hardi 
et le bugle perdu avés 
et le bouc cheus qu ai chi nonmés 
vi ot renart et les oi 
devant renart clamer de ti 
de che c as retailliés leur saus 
de che faire fis trop que faus 
sire et chieus qui le vous loa 
mout mauvais conseil vous donna 
car vous en avés courechié 
vos barons si vous ont laissié 
par courous et s en sont alé 
en leur pais triste et iré 
pour che que croire ne l vausistes 
et ysengrin anchois creistes 
or avés leur saus retailliés 
prendés che que i gaaigniés 
li lupars vos cousins hardis 
par courous en est departis 
il et bruns l ours o eus bauchans 
vers son pais li tors bruians 
chil vous ont laissié en le trape 
si vous a laissié malegrape 
li grifons et li olifans 
moriaus et li ronchis ferrans 
et l ostrisses desdaigneus sire 
qui envers vous mousterra s ire 
che dist s il vit et grevera 
car pour vous sen pais laissa 
et maisement li avés sos 
sire je vous di a bries mos 
que faites pais se vous poés 
a renart car pooir n avés 
a lui d assanler gent a gent 
car bien sachiés tout vraiement 
que yy en a contre zz des vos 
renars n est mie de mort bos 
ains est hardis et corageus 
sages et soutiex et viseus 
larges est et largement donne 
le sien as siens et abandonne 
il ne fait mie son tresor 
de pierres ne d argent ne d or 
si que vous mais de chevaliers 
de sergans d armes d escuiers 
preus et hardis n a tresorie 
forsque de bonne gent hardie 
rois de ton tresor conquerra 
le sien s il vit et cachera 
toi et te gent de regne fors 
rois pren conseil ou tu ies mors " 
quant li rois l ot a poi n esrage 
atant estes vous un message 
au roi que renars i tramist 
ou qu il voit le roi si li dist 
' rois a de matin le bataille 
aras che saches tu sans faille 
gent a gent renars t en semont 
hui sont trieves demain faurront " 
pour le roi respont au mesage 
ysengrins et dist ' cest outrage 
porra bien renars comperer 
et de che se puet bien vanter 
c a bataille ne faurront mie 
a demain se li rois l otrie " 
et li rois respont ' je l otri " 
et li mes atant s en parti 
a renart vint si dist ' demain 
de che soiés trestout certain 
arons bataille a jour nonmé 
car rois nobles l a creanté " 
quant renars l ot sans arrester 
fist conmun ban en haut criier 
c aparilliés soit sans atendre 
chascuns conme pour lui deffendre 
et pour grever son anemi 
' a demain arons je vous di 
la bataille et qui conquerra 
coique che soit il em porra 
faire conme del sien son preu 
che vous doit esmouvoir que preu 
soiiés et mie n entendés 
trop au gaain se vous avés 
peu conquis renars vous donra 
tant du sien que il duerra 
et che devera bien sousfire 
et encore vous fait me sire 
assavoir que qui un fuiant 
de nous ochira zz besant 
ara et de che seurs soit 
car uns fuians desconfiroit 
toute une ost " lors se teut que plus 
ne dist lors chascuns si esmus 
fu de bien faire et si ardans 
que chascuns fu en soi rollans 
de volente et l endemain 
fist issir renars hors au plain 
se gent en conroi bien armee 
le premiere eskiele a livree 
grimbert le taisson sen cousin 
que il sentoit seur et fin 
et si estoit de grant renon 
de la seconde fist le don 
ses yy fiex le tierche bailla 
le cerastre que mout ama 
le quarte bailla au dragon 
pour che qu il estoit de grant non 
et le quinte le basille 
en qui bataille ot bien yy mile 
que chevaliers et que sergans 
bien armés hardis et aidans 
le sisime retint o soi 
ensi ordené en conroi 
se misent atant au chemin 
li fers des armes grant tintin 
rent et grant son et li destrier 
a l aler font si grant pourrier 
que merveille est au roi noblon 
ens en sen maistre pavillon 
le dist un mes et ja s armoit 
li rois et sa gent et faisoit 
en son tref devant lui canter 
messe l archeprestre timer 
mais anchois s estoit fais confes 
et trestoute li os apres 
s en estoient plus aseur 
car chiex est enclos de bon mur 
qui est confes est repentans 
li rois fist ses trompes plus grans 
sonner pour se gent esbaudir 
adont prisent tout a issir 
seur les destriers armés ensanle 
et chiex et airs et terre en tranle 
li rois ses eskieles ordene 
seur ses fiex le premiere assene 
la seconde seur ysengrin 
qui renart het de grant cuer fin 
seur brikemer le chierf le tierche 
mist adont entre prime et tierche 
estoit et le quarte bailla 
as yy ou il mout se fia 
le camel et le dromadaire 
de le quinte ne me doi taire 
cheli li rois caiele et guye 
nul n en i a qui pour rien fuie 
et a tardieu le limechon 
bailla son roial gonfanon 
serreement en un tropel 
maine li rois les un prael 
s eskiele et son cors a garder 
quarca l archeprestre timer 
cantecler et belin aussi 
pour che qu il sont preu et hardi 
li rois a bataille a meschief 
yy mile contre yy mil grief 
paour a ne moustre sanlant 
mais se gent va amonnestant 
de bien faire et chascuns respont 
c au jour d ui preudonme seront 
lors s esmuevent tout conmunal 
si s en vont tout le fons d un val 
amont vienent desi au plain 
que il trouveront presqu en plain 
de gent a bataille renguie 
qui tout ierent de le partie 
renart paour a n en puet mais 
li rois et bien greast le pais 
et les damages restorast 
que renars a et tout le wast 
et del meffait le clamast quite 
s il fust qu en parlast a le fuite 
se meist s il osast de honte 
renars qui bien set que che monte 
de guerre et voit li rois paour 
a et qu il en a le meilleur 
del gieu et a se volente 
en lui meismes a pensé 
' sages est qui fait de son tort 
son droit se me sires a mort 
estoit mis et tout chil ochis 
qui o lui sont s a tant d amis 
li rois que il seroit vengiés 
de mort et seroie cachiés 
je et li mien du regne hors 
et en seroie en le fin mors 
pais ne puis faire ou n aie honnour 
car chascuns voit bien le meillour 
en ai et se je m umelie 
a men plus bel je ne douc mie 
que je n aie du roi pardon 
et si m aront chier li baron 
et si me porrai bien vengier 
d ysengrin que je n ai point chier 
et au roi le porrai merler 
pour che que par lui recauper 
et par sen conseil fist li rois 
les saus si cuit bien ains un mois 
estre grans maistres de l ostel 
et si aquerrai un los tel 
dedens un mois que s il moroit 
que on de moi je croi feroit 
souvrain baillieu et si seroie 
baus des enfants et si porroie 
estre rois tes vens puet venter 
et mes anemis mout grever 
et faire d aus me volente " 
et quant il ot tout che pensé 
a son conseil jehi son cuer 
de pais faire et dist a nul fuer 
encontre son signeur n iroit 
a bataille et s il ochioit 
le gent et le roi seroit il 
pour che quites par foi nenil 
' le terre en seroit essillie 
et je et toute me maisnie 
mais savés vous que je ferai 
descaus et nus pies m en irai 
crier merchi au roi noblon 
je sai bien que j avrai pardon 
mais s ensi estoit que li rois 
me vausist mettre en son defois 
et ne me vausist pardonner 
sen courouc je vous voeil rouver 
et conmander secourus soie 
je m en vois faites me gent coie 
soit " jusques au roi ne cessa 
jenous flechis le salua 
et li prie pour dieu merchi 
' he rois nobles je vieng a ti 
conme mesfais pres d amender 
de canques vaurrés conmander 
seur mi et de cors et d avoir 
rois je me mec en ton voloir " 
ens ou roi n ot k esmerveillier 
de che qu il voit de son destrier 
deschendi et renart leva 
amont et par pais le baisa 
et li pardonna tous mesfais 
et veut qu il soit a tous jours mais 
de son ostel li conmanderres 
de son conseil li bareterres 
respont au roi ' n affiert a moi 
que je soie a conseil de roi " 
con plus s escondist plus esprent 
le roi et tout son mautalent 
pardonna li rois le taisson 
et a tous les autres pardon 
fist et connoist qu il se mesfit 
dont a se gent en oiant dist 
que ysengrins li consilla 
ensi a noblon s acorda 
renars de trestous ses mesfais 
dont on dist souvent que grant pais 
gist en bien grant guerre a le fie 
de joie eut la tel crierie 
c on n i oist point dieu tonnant 
de la endroit se part atant 
uns mes qui onques ne cessa 
dusc a le roine et conta 
que li rois et renars paisié 
se sont et sont entrebaisié 
cele part en vint le roine 
seur un palefroi de ravine 
de joie cantant le grant cours 
nus n a joie s il n aime par amours 
quant vint au roi si le salue 
de joie fu si esperdue 
qu en grant pieche ne pot parler 
renars le courut desmonter 
du palefroi et jus le mist 
a le terre et puis si l assist 
seur un blason paint de vermel 
en rime en haut et en conseil 
parolent d un et d el ensanle 
' dame " dist renars ' que vous sanle 
de ceste pais " ele dist ' bien " 
seur un palefroi nubiien 
atant este vous dame enmain 
feme renart qui par un main 
sot que pais fu c on li ot ditte 
de le joie fu si afflite 
qu en grant pieche mot ne sonna 
li rois nobles encontre ala 
ele le salue et il li 
li rois tantost le descendi 
du palefroi le dame apele 
son cambrelenc et le nouviele 
que pais est en maupetruis fache 
assavoir que chascuns le sache 
et c on fache sonner les sains 
car si grans joie ne fu ains 
et appareillier le fester 
c on pour le roi encourtiner 
fache le castel et les rues 
et que les gens grans et menues 
fachent feste contre le roi 
' et quant t as dit revien a moi 
et fai les damoisiaus jouster 
pour plus roi noblon honnerer 
le clergie a pourcession 
fai venir contre roi noblon " 
chiex s en va c onques ne cessa 
s ot fait che c on li conmanda 
dont retourne et conte l affaire 
de maupetruis et que fait faire 
a dedens les pres du castel 
que tout li jone damoisel 
i joustent contre le venue 
le roi et qu il n i ara rue 
qui ne soit toute encourtinee 
et s est li quisine aprestee 
come pour seoir au mengier 
renars fait conmun ban nonchier 
tout soient d armes desgarni 
li rois nobles crier aussi 
le fist et tout se desarmerent 
et de leur reubes s atournerent 
et revinrent joie faisant 
renars vint au roi tout errant 
et li dist que tans est d aler 
car bien est eure de disner 
ainsqu en maupetruis soient tuit 
a l esmouvoir mainent tel bruit 
de timbres de cor et d araines 
que tombir les vaus et les plainnes 
en font et le terre crauler 
et renars lues prist a canter 
che motet basset et seri 
j ai joie ramenee chi 
quant dite fu ceste canchon 
un mes ferant des esperons 
envoie en maupetruis batant 
que tout viegnent petit et grant 
contre le roi et le roine 
desi a maupetruis ne fine 
li mes s es conmande a issir 
dont oissiés trompes tentir 
grans i fu li sons et li bruis 
que che seroit uns grans deduis 
de raconter lanches brisant 
vienent et li plusour cantant 
et seur palefrois a sambues 
les dames richement vestues 
le roi saluent haustement 
et se compaignie ensement 
li rois nobles les resalue 
et puis seur destre ses iex rue 
quant n a nient ysengrin veu 
s en a grant merveilles eu 
erraument apele un varlet 
qui ne metoit point de huvet 
en haut crie ' di se tu ses 
ou ysengrins il est alés 
a ses tentes di moi pour coi 
volentiers " che dist chiex ' par foi 
pour che que renars li ochist 
sen fil et lui meismes mist 
en grant peril si que savés 
et puisque il n est acordés 
n afferroit pas qu il venist chi 
or va tost " dist li rois ' pour li 
di lui que voeil a lui parler 
et se li ferai amender 
che qu il fu navrés et le mort 
sen fil " et chiex point ne se tort 
ains en droit a ysengrin 
en roumant sans point de latin 
li dist pour coi xm le mande 
ysengrins seur une ferrande 
mule est montés regne ne sache 
dusc adontqu il vint en le plache 
ou li rois fu lors l apela 
li rois et puis renart huca 
et dist ' ceste guerre seur moi 
preng " et renars dist ' je l otroi 
sire et me mec du tout seur vous " 
ysengrins fu un peu estous 
mais li rois la les apaia 
si que li uns l autre baisa 
mais ne sai quele amende fist 
renars de che que il ochist 
le fil ysengrin tout ne puis 
raconter dusc a maupetruis 
ne cesserent par le grant porte 
entrerent ens qui mout fu forte 
contre le roi tous revestis 
vint li clergies et a haut cris 
cantant 
ainc si grant joie ne vit nus 
con fist le roi et se maisnie 
il n i ot rue ne cauchie 
ou il n eust behourt et feste 
li auquant cantoient de geste 
dansent tument espringent balent 
et chil bacheler legier salent 
et li plus fort gietent le pierre 
il n est jeus de nule maniere 
c on n i peust veir jouer 
renars a fait l iaue corner 
au mengier sirent que miex miex 
as taules n i remest wis liex 
dont furent servi richement 
de trestous biens onniement 
et ens ou lever dou mengier 
a fait renars d un eschekier 
tout de fin or au roi present 
et des esches yy mars d argent 
vaut l eschekiers o les esches 
li rois dist que riches esches 
seroit de tel jouel trouver 
li rois ala apres donner 
a le roine un anel d or 
c aporter fist de son tresor 
li pierre valoit n en douc mie 
tout le tresor de roumenie 
chascun donna che qu il fu 
chascun chevalier d un escu 
ot de lui un hanap d argent 
che fu asses avoec tel gent 
et chascuns baneres ot d or 
une coupe et un destrier sor 
dont li destriers valoit yy mars 
et chascun escuier renars 
fist donner yy livres de tournois 
chascuns dist c ainc mais si courtois 
prinches ne fu ne qu il sera 
trop grans sires qui vivera 
' che sera mon " chascuns respont 
lors atant caroler en vont 
trestout ensanle pour deduire 
car chose n ont qui leur puist nuire 
entre le roine et hersent 
tint li rois renars ensement 
tint entre hersent et harouge 
le luparde qui ert de rouge 
drap bien vestie et cointeriaus 
qui mout faisoit de ses aviaus 
tint a harouge et a emmain 
tint a l autre les main a main 
et li lupars tint a boursee 
le singesse et a maskelee 
et a blerain tenoit bruians 
li tors car c estoit leur amans 
et li bous i mena le kievre 
qui de joneche estoit si mievre 
c on en faisoit par tout ses gas 
a le carole tint li ras 
il et kenue li sueris 
grant tans a qu i fu ses amis 
cantecler li cos i ala 
o ses cinq pouilles carola 
et vrediaus li papegais prist 
mehaut l agache et si li dist 
' or carolon et si cantons 
haut et cler je cuit nous arons 
anquenuit le pris de le feste " 
a che jour n i ot onques beste 
qui ne carolast et cantast 
et qui son cors n i esprouvast 
n i ot chelui ne fache joie 
et rois nobles pour che c on l oie 
en haut conmencha a canter 
vous n alés mie tout ensi que je fais 
ne vous ne vous n i sariés aler 
ne vous ne vous n i sariés aler 
quant ot finee se canchon 
lors canta en haut d un douc son 
la roine com envoisie 
ja ne serai sans amour en toute ma vie 
apres le roine canta 
renars qui de fin cuer l ama 
ceste canchon a vois serie 
tres douche dame jolie 
oiiés mon cuer qui vous prie 
apres renart canta herhens 
qui de jalousie ot sen sens 
desvoiiét che rondet joli 
he dieus chele m a trai 
qui m a tolu mon ami 
quant il eurent asses festé 
tantque il furent tout lassé 
on mist les taules puis laver 
vont tout s assieent au souper 
servi furent de pluseurs mes 
apres souper font les varles 
faire les lis puis vont couchier 
jusc au matin c on vit raier 
le soleil et puis se leverent 
li grant signeur et demanderent 
congie d aler en leur pais 
pour la reveoir leur amis 
et li saudoiier ensement 
li rois leur donna bonnement 
et renars qui les siens paia 
si bien que chascuns s en loa 
en leur pais en sont alé 
ysengrins a congiet rouvé 
et li rois nobles li otroie 
errant s en vait et tint se voie 
droitement envers se louviere 
dont est entrés en se taisniere 
li rois nobles con bien apris 
a a renart le congiet pris 
et li roine a dame emmain 
et sachiés qu encor iert mout main 
il en vont renars les convoie 
jusc a une fourkie voie 
et puis retourne a son manoir 
le cuer plain de mauvais voloir 
si que vous orrés chi apres 
tous jours fu de mal faire engres 
conment il ouvra puis dirai 
le prologe conmencherai 
amours et carites et dieus 
est une cose s est grans dieus 
quant entre nous falons a mours 
que n avons parfaites amours 
par li dieu carite avoir 
poons mais au jour d ui avoir 
amons miex et or et argent 
dont avarisses trop art gent 
presque tous cheus qui sont ou monde 
chil qu estre en deussent plus monde 
c est li clergies par cui mondé 
en sont plus au monde enmondé 
devriens estre par leur bonne oevre 
mais tes au preechier nous oevre 
le bouche et nous ensengne a faire 
le bien qui est tous d autre affaire 
par che ne se convertist nus 
et est mais li mondes si nus 
de vertus et de visses plains 
se diex ne l fait mains divers plains 
en ert o les satenas fais 
diex nous deffende de teus fais 
et li douche vierge marie 
que nous n aions voie marie 
se les oevres de dieu a droit 
regardons a lui irons droit 
che qu il dist fist il et si saint 
apostre si lo chascuns s aint 
autantqu il fisent et confort 
arons de dieu soions con fort 
car li sires nous ert confors 
qu en crois se combati con fors 
mais poi regardons a se mort 
car couvoitise si nous mort 
les cuers et haine et envie 
et renars qui ou monde en vie 
est dont c est doleurs qu il tant regne 
mais pour lui encachier du regne 
c est fors des cuers vous en dirai 
une branque car trop d ire ai 
seur lui et pour che faite l ai 
pluseur ne sai ou clerc ou lai 
se dieu plaist en amenderont 
et renart d aus en cacheront 
quant arbre vienent en verdour 
el mois d avril et en baudour 
sont li oisel parmi le bos 
que s escrie li roussignos 
droit en cel tans et en cel mois 
iert me sires nobles li rois 
alés cachier ou bos as dains 
de joie et de leeche plains 
a che c ot les oisiaus tentir 
li conmenche a resouvenir 
de harouge fame au lupart 
pour cui amour esprent et art 
son cuer de si fin desirrier 
qu il ne se puet assasiier 
d a li penser et a che dist 
si haut que li bos en tentist 
che chant com mignos et jolis 
souspris sui d amouretes souspris souspris 
si tost que se canchons fina 
li rois seur destre regarda 
et voit parmi le fons d un val 
renart ou venoit a cheval 
si doi fil o lui chevauchoient 
qui nouvel chevalier estoient 
perchehaie et roussiaus andoi 
si tost qu il perchurent le roi 
sont encontre lui deschendu 
et quant li rois a che veu 
encontre aus errrant deschendi 
et renars ses genous flechi 
contre le roi se l salua 
li rois amont l en releva 
andoi es palefrois monterent 
d un et d el parlant en alerent 
tantque li rois dist a renart 
' sire se damediex me gart 
quant li guerre fu moi et vous 
moi et mes gens eussiés tous 
se vausissiés ochis et mors 
sages et preudons de vo cors 
estes et pour che le baillie 
vous doins et me senescauchie 
de me terre et de mon ostel 
car en mon courtil un os tel 
me geta ysengrins li leus 
que perdus en fu mes osteus 
mais je proi que le recouvrés 
et del mien larguement donnés 
ysengrin retauch le baillie 
et vous en doins le signerie 
car ysengrins tenoit trop court 
le mien renars tenir voeil court 
a pasques et vaurrai avoir 
tous mes tenans grant avoir 
despendre pour aus honnerer 
renars et si vous voeil conter 
conment il m est j ain par amours 
bele dame en cui maint honnours 
qui est ele se dieus vous gart 
c est fame hardi le lupart " 
che dist nobles et renars rist 
et rois nobles apres li dist 
' sire renars consilliés m ent 
car d amour l aim trop corelment 
jour m a mis de parler a li 
anuit quant il ert avespri 
qu ele sejourne en cest pais 
pour m amour et li siens maris 
demeure vers coustantinoble 
et la dame en un castel noble 
c on apele roial roion 
a demouré ceste saison 
que trois lieues n a dusques la " 
et renars lues li demanda 
' conment irés vous trestous seus 
oil car ses voloirs est teus " 
et renars dist ' par saint remi 
n affiert a roi qu i voist ensi 
seus par nuit pour mout de periex 
mais je vous consillerai miex 
o vous irai se vous volés " 
et li rois dist ' me volentes 
est bien a che a pie irons 
tans est le cache conmenchons " 
as bisses as chiers et as dains 
leur cache font ne plus ne mains 
prisent qu il vaurrent venison 
et puis repairent en maison 
cuire en font en pot et en rost 
s en mengierent tantqu il leur plot 
si longement que dusc annuit 
que par l ostel se couchent tuit 
li rois nobles ne s ouublia 
renart hucha atant s en va 
andoi s en vont parmi le bos 
le cours le trot et les walos 
ne cesserent si sont venu 
vers le castel qui au bos fu 
ou dame harouge manoit 
que li rois de fin cuer amoit 
qui atendoit chele venue 
le dame ert de se cambre issue 
s est entree en un gardignet 
dont li rois les cles du wiket 
avoit et si li ot donnee 
harouge et li a dit l entree 
devers le bos et le puestic 
li rois ot compaignon faitic 
qui tant va le roi empeskant 
qu il set trestout le couvenant 
de le clef dont se pourpensa 
conment le roi dechevera 
coiement dist en se pensee 
et s est de pluseurs recordee 
compains n est mie coic on die 
qui sen compaignon ne cunkie 
renars dist souavet au roi 
' sires par le foi que vous doi 
n affiert a roi s il ne se het 
qu il voit de bougon escornét 
en tel lieu seus et par si noir 
regardés i se je di voir 
aussi grant caup fiert uns vilains 
c uns quoins fait ou un castelains 
se par mesdisans fust seue 
au lupart li vostre venue 
pour se fame il vous greveroit 
je croi se il onques pooit 
rois longuement ne puet durer 
qui sans bon conseil veut ouvrer " 
li rois voit bien qu il dist raison 
a renart respont a bas ton 
' vo conseil ferai orendroit 
conment volés vous que il soit " 
renars li a dit tout souef 
' rois or me bailliés chele clef 
que vous avés de chel wiket 
et m atendés un petitet 
chi endroit tantost revenrai 
et tout par tout regarderai 
se nus i est pour vous waitier 
qui vous peust faire encombrier 
petit sui s iere mains perchus 
que vous qu iestes grans et ossus 
et mains de damage seroit 
au regne rois s on m ochioit 
tout est en dieu vaille que vaille " 
li rois a renart le clef baille 
qui puissedi s en repentist 
mout volentiers se il peuist 
renars l ui deffreme a le clef 
et puis si entre ans tout souef 
et l a refremé au vereil 
li luparde ot eu soumeil 
si en estoit toute pesande 
du roi veoir estoit engrande 
et pour desir che cant canta 
diex trop demeure quant venra sa demouree m ochirra 
renars tout belement se trait 
les le dame tout coi se tait 
dales li vint et si l acole 
et si quoiement l aparole 
c a paines le pot ele oir 
cui caut renars fist son desir 
de le dame errant aperchute 
s est que renars l avoit dechute 
dont maudist l eure que fu nee 
mais renars l a reconfortee 
et dist quant il le vit pleurer 
' mal a dire et pis a cheler 
est car vos maris li lupars 
qui mout est estout et gaignars 
seut le venue roi noblon 
i l a pris et maine en prison 
et dist que il vous ardera 
rois nobles le clef me bailla 
pour vous garandir et tenser 
levés vous sus n avés qu ester " 
vers une petite posterne 
tout sans lumiere et sans lanterne 
s en vont puis l ont desveroillié 
la dame en vait a cuer irié 
seule o renart parmi le bos 
n ele n a mie cuer tans os 
c ose demander quel part vont 
et renars ens ou plus parfont 
du bos l en maine et le desvoie 
qu il ne tienent chemin ne voie 
tant ont et sus et jus alé 
que fors du bos se sont trouvé 
a yy liues de maupetruis 
tout raconter je ne vous puis 
conment vint et conment ala 
tant fist renars qu il en mena 
en maupetruis dame harouge 
qui de lasse ot le fache rouge 
le porte ferme le pont lieve 
li rois nobles de duel se crieve 
de che que renars ne venoit 
et que l uis ne li deffremoit 
pour che que renart tant atent 
cuide li rois et dist souvent 
' ahai on m a renart ochis 
chelui par cui est a mort mis 
diex confonde en cors et en ame " 
flamenc sot si crie 
' renart 
ne cuit mie dusqu en halape 
ait un honme qui le vausist " 
et che li rois bien yy fois dist 
tantque vint seur l aube crevant 
li rois retourne a cuer dolant 
pour che qu il ne fust aperchus 
ne set conment il est dechus 
vers orgilleus castel retourne 
a cuer dolant a chiere mourne 
bien yy jours fu en son ostel 
qu en lui n ot joie ne revel 
par l ostel chascuns en murmure 
que li rois fait chiere si sure 
tandis renars se pourpensa 
conment de harouge ouverra 
car il en estoit saoulés 
en pluseurs sens est pourpensés 
et pour le roi que il doutoit 
qu il ne sache conment avoit 
vers lui ovré tant pourpensa 
qu il dist c a le court en ira 
a harouge vint et descuevre 
de le traison toute l euvre 
conment le dame avoit traie 
adont fu li dame esbahie 
il li dist ' faites vo pooir 
de cheler se volés avoir 
honneur " dont respondi li dame 
qui de doleur son cuer enflame 
' renart renart tu m as honnie 
si as faite grant felonnie 
vers le roi et grant traison " 
dont s en vait vers roial roion 
tout sans congie prendre emmeline 
fame renart de grant ravine 
le sieut quant ele l eut atainte 
dame harouge fist se plainte 
a le dame sans riens cheler 
et puis conmencha a plourer 
quant dame eme che entendi 
congie prent de li se parti 
de courous pres que foursenee 
a renart vint conme dervee 
si li conmenche honte a dire 
plus c on ne vous porroit descrire 
renars ses maris le blanga 
tantque dame eme s apaisa 
de renart lairons le parler 
de harouge vaurrai conter 
ele vint a roial roion 
si fist tele escusation 
a ses gens tous les rapaia 
mais l uevre mout bien leur chela 
de renart et le traison 
joie font par roial roion 
et renars vint a court tous seus 
tout ensement que li clos leus 
quant li rois le voit si l acole 
tel joie en ot c a se parole 
ne pot venir d une lieuee 
renars a bien l uevre chelee 
de lui et de harouge au roi 
en secre dist au roi par foi 
' harouge me mist en prison 
car ele cuida mesprison 
faite eusse a vous et a li 
et quant ele parchut de mi 
conment et pour coi je ving la 
tantost s ire me pardonna 
mais ele est a vous courechie 
pour che que avés desploiie 
l uevre et l affaire de vous deus " 
a che mot fu li rois honteus 
lors atant es le mes harouge 
qui ataint d une boiste rouge 
unes lettres qui erent closes 
au roi les bailla mout de coses 
trouva dedens et yy salus 
et trestout che ne mains ne plus 
que renars ot dit et conté 
qu ensi l avoit renars rouvé 
a harouge quant s en parti 
et quant li rois che entendi 
de joie renart acola 
et un bon palefroi donna 
le mesage qui en merchie 
le roi de chele courtoisie 
que li rois fist maistre renart 
de son ostel qui mout sot d art 
encor a il par le pais 
yy mil renars j en sui tous fis 
si s en fait mout tres bon garder 
car chascun convenra porter 
sen fais au jour d ui a renars 
de cest monde bien les yy pars 
des laies gens et du clergie 
renars a pres tout gaaignié 
dont c est doleurs et grans pites 
que de nous est renars amés 
c on ne se set en cui fier 
tout vuelent de renart ouvrer 
renars est si tres bien de court 
que li plus grant sont li plus court 
de vertus li conte et li roi 
sont mais pres tout de ceste loi 
car renars est a leur consaus 
dont poi en i avra de saus 
se son saint conseil n i met diex 
qu entre nous descendi des chieux 
es flans a le vierge marie 
pour amour l umaine lignie 
morut li dous sires en crois 
qui ert diex hom et seur tous rois 
mout devons che segneur amer 
et pour s amour renart bouter 
ensus de nous diex le nous doinst 
et tous nos pechies nous pardoinst 
or revenons au roi noblon 
a renart le rous a fait don 
d estre signeur de ses consaus 
et s a fait qu il ert senescaus 
de se terre et de son ostel 
encore li donna il el 
de se terre en fist recheveur 
grant baillieu et de tous signeur 
de son ostel et de son regne 
en tous grans osteus renars regne 
au jour d ui dont c est grans doleurs 
qu il regne en cours de grans signeurs 
rois nobles renart apela 
en audienche dit li a 
qu il vaurra a le pentecouste 
tenir grant court conmentqu il couste 
et vaurra couronne porter 
et grandesimes dons donner 
tant ala puis li cose et vint 
que jours de pentecouste vint 
maint prinche de tres grant valour 
veissiés et maint grant signour 
a le court vinrent cointement 
ainc mais a court n ot si grant gent 
car yy lieues environ 
ne veist on se bestes non 
au main vont au moustier ourer 
si se fist li rois couronner 
et se fame aussi avoec lui 
je ne vous auroie dit hui 
le joie ne le grant riqueche 
qu il demainent en le nobleche 
le grant messe couvint canter 
che jour l archeprestre tymer 
rois nobles renart apela 
en audienche dit li a 
quant on va a pourcession 
l espee roial ou li non 
de dieu sont porte devant lui 
toute nue a che haut jour d ui 
en seigne qu il est justichiers 
justes des tors fais droituriers 
et espee de sainte glise 
renars tel serviche mout prise 
qu il en rent a genous flechis 
au roi noble yy cens merchis 
apres messe sont retourné 
ou palais ou ot atourné 
pour assir yy escueles 
chil menestrel sonnent vieles 
trompes et cors sarrazinois 
li rois s assist au plus haut dois 
entour li sisent maint baron 
et maint prinche de grant renon 
anchoisque chascuns fust assis 
leva par le sale uns grans cris 
car belins li moutons aporte 
germete se fille que morte 
avoit ysengrins et mourdrie 
au roi en fist grant crierie 
beline li fame au mouton 
en vait belant par le maison 
atant es cantecler le coc 
c au roi en vint criant coc coc 
et si disoit ' venganche rois 
de duel est mes cuers si destrois 
de hubert qu est leres prouvés 
qui tous mes pouchins a tués " 
