

si que seuent de lettreure 
si deuroient mettre lor cure 
es boins essemples et es dis 
et des liures et des escris 
que li filosophe trouerent 
et ensegnerent et mostrerent 
par moralitez escrivoient 
les boins prouerbes qu il ooient 
que cil amender s en poissent 
que lor entente en bein meisset 
ce firent li ancien pere 
romulus que fu enperere 
a son fil escrist et manda e par essemple li mostra 
con il se duit contreguetier que nus ne l poist engignier 
esopes escrist a sun maistre 
qui bien connut lu et son estre 
vnes flabes qu il ot trouees 
de gruj en latin translatees 
meruelle en orent li plusor 
que son tens mist en tel labor 
mais il n i a rien de folie 
que il n i a philosophie 
es essemples que sont apres 
ou des contes gisent li fes 
a moi que la rime en doi fere 
n avenist niant a retrere 
plusors parolles qui i sont 
et neporcant se me semont 
que flors est de cheualerie 
d ensegnement de cortoisie 
e quant tes hom m en a requise 
ne uuel lassier en nulle guise 
que n i mette traual et paine 
qu il ne m en tignes por vilainne 
molt doi faire por sa proiere 
si conmencerai la premiere 
des flabes qu esopes escrist 
qu a son ami manda et dist 

d un cos recondu qui monta 
sor vn fumier et qui grata 
selonc nature se porchacoit 
sa viande con il soloit 
vne chiere gemme trova 
clere la vit si l esgarda 
' je cuida " fait il ' porchacier 
ma viande sor cest fumier 
or vos ai ci gemme trouee 
par moi n en serez remue 
s uns riches hom vos i trouast 
bien sa que d or vos honorast 
si acreust uostre biautei 
por l or que si a grant clartei 
quant ma volente n ai en toi 
ja nulle honor n auras par moj " 
autreci est de mainte gent 
se tot ne vait a son talent 
conme del coc et de la gemme 
veu l auons d ome et de femme 
bien ne honor niant ne prise 
le pis prennet le miex desprisent 

ce dit dou leuf et de l aignel 
qui bevoient a zz ruissel 
li leus en l essorce bevoit 
et li aigniaus aval estoit 
ireement parla li leus 
qui molt estoit contralieus 
iriement parla a luj 
' tu me faiz " dit il ' grant anuj " 
li aigneles a respondu 
' sire de quoi dont ne sez tu 
tu as si ceste eaue troblee 
n em puis boiure ma saolee 
autresi m en irai ce croi 
conme g i ving morant de soi " 
et li aigneles li respont 
' sire ia beuez uos amont 
de vos me vient se qu ai beu 
quoi " fait li leus ' maudiz me tu " 
cil li respont ' n en ai voloir " 
li leus a dit ' j en sai le voir " 
tot autresi me fit ton pere 
a ceste essorce ou o lui ere 
or a yy moiz " dit il ' ce croi 
qu en metez vos " dit il ' a moy 
je n estoie paz nez ce quit 
et por ice li leus a dit 
ja me faiz tu ore contraire 
et chose que tu ne doiz faire 
lors a pris l aignelet petit 
as dens l estrangle si l ocit 
ce font li riche robeor 
et li conte et li iugeor 
de soz qu il ont en lor iustise 
fauce aquoison par covoitise 
trueuent assez a eus confondre 
souent les font a plait semondre 
la char li tolent et la pel 
si com li leus fit a l aignel 

selonc la lettre des escris 
vos mosterai d une soriz 
qui par porchas et par enging 
auoit menaie en zz molin 
par essemple mostrer vos uuel 
c un ior s acist desor le suel 
ses gregnonciaus aparilla 
et de ces piez s aplanoia 
deuant li passa vne reinne 
si con auenture la moine 
demanda li en sa reison 
c ele iert dame de la meison 
dont ele se faisoit si maistre 
si li aconta de son estre 
le soris li at dit ' amie 
pieca qu en ai la signorie 
bien est en ma sujacion 
con es partus environ 
et puiz herbegier iors et nuit 
joer et faire mon desduit 
or remanez annuit a moi 
i vos metrai en bone foi 
sor la mole et bien eaise 
n i aurez rien que vos desplaise 
assez aurez fairine et grains 
et blef que remaint as vilains " 
la roine i vint par sa proiere 
enduj s acistrent sor la piere 
molt i trouerent a mangier 
sens contredit et sens dangier 
la soris par amor demande 
a la reinne de sa viande 
que l an semble verte l an die 
' n en mentirai " fait ele ' mie 
molt par est bien aperillie 
se ele eust esté moillie 
enmi cel pre sor zz guesuel 

illuc est la moie maison 
bele amie car i alons 
tant i avrez ioie et desdut 
jamais n aurez talent ce cuit 
de reuenir a cest molin " 
tant li promist par son engin 
et blanda la par sa parolle 
que la crei ce fist que fole 
et auec li s en est alee 
li pres fu si plains de rosee 
que la soris c est esmaiee 
tote cuda estre noiee 
arriere voloit retorner 
que ne voloit auant aler 
mais la reinne l a apellee 
qui a force l en a menee 
et per amor et par proiere 
quant ele vint a la riuiere 
que la soris ne pot auant 
a la reinne dist en plorant 
' je ne porai outre passer 
que ie ne sai mie noer 
prent " fait la reinne ' son filet 
et si lou lie a son cherret 
et ie l atacherai au mien 
la riuiere passerons bien " 
la soris c est del fil loiee 
et la reinne c est atachiee 
el gue se metet si en vont 
con ele sont el plus parfont 
si la uelt la reinne noier 
o li se conmence a plongier 
la soris pipe haut et crie 
que bien cudoit estre perie 
vns escoufles vint a volant 
vit la soris que loit pipant 
les eles clot a ual descent 
li et la rainne illuecques prent 
andu furent av fil pendant 
la reinne fu corsu e grant 
li escoufles par couoitise 
lait la soris la rainne at prise 
maingiee l a et deuoree 
et la soris fu deliuree 
si est des vizeiez felons 
ja n auront itex conpagnons 
tant lor face bien ne honor 
se riens lor doit coster del lor 
que durement n en soient lié 

mais il auient assez souent 
que tex meismes lor torment 
en autres cuident porchacier 
couient lor cors a perillier 

ci conte d un chien menteor 
de male quise tricheor 
qui une berbis enplaida 
devant iustisse la mena 
si li a zz pain demandé 
qu il l auoit ce dist presté 
la berbis tot li renoia 
et dit que point ne l en presta 
la iustice au chien demanda 
se il point de tesmoing i a 
et il respont que il en a yy 
c est li escoffles et li leus 
cil furent auant amené 
par sairement ont affermé 
que ce fu uoirs que li chiens dist 
sauez por quoi chacuns le fist 
que il en auroient partie 
se la berbis perdoit la vie 
et la iustice demanda 
a la berbis qu il apela 

iadis avint c uns lous ronia 
un os qui ou col li vola 
et com el col li fu entrez 
molt durement en fu grevez 
totes les bestes avna 
et les oisiaus a soi manda 
et puis lor a fait demander 
se nus le seit medeciner 
entr aus en ont lor conseil pris 
chacuns en a dit son avis 
fors la grue ce dient bien 
n i a zz d eus qui sache rien 
le col a lonc et le bec gros 
si em porroit bien traire l os 
li leus em promist bon loier 
por ce que l en vossit aidier 
la grue lance bec avant 
dedens la gole au malfaisant 
l os en a trait et si li quist 
que sa promesse li rendist 
li leus li dit par mautalent 
et afferma par sairement 
q il li semble et verite fu 
que grant loier avoit eu 
quant sa teste en sa boche mist 
que ne l estrangla et ocist 
' tu es " fait il ' fole provee 
qui de moi es vive eschapee 
que tu requiers autre loier 
de ta char ai grant desirier 
mais de ce me teing ie por fol 
qu as dens ne te copai le col " 
autresi est del mal seignor 
com zz proudon li fait honor 
et puis demande guerredon 
ja n en aura se mal gre non 
por ce qu il soit en sa baillie 
mercier le doit de sa vie 

d une lisse vos vuel conter 
qui preste estoit de chaeler 
mais ne sout ou estre peust 
ne ses cheaus avoir deust 
a une autre lisse requist 
que en son ostel la sofrist 
tant que ele eust cheele 
et ele l en sauroit bon gre 
tant li a requis et proié 
que cele li a otroié 
et quant ele ot eu cheaus 
qui espeudre furent et biaus 
icele cui l ostel estoit 
par aus sovent damage avoit 
de sa maison la rueue issir 
que ne le uuet consentir 
l autre se prit a dementer 
que ne savoit quel part aler 
ivers estoit por la froidor 
si cuidoit morir a dolor 
donc li requit par charite 
que la habert iusqu a l este 
cele ot de li grande pitie 
si li a einsi otroié 
quant le biau tens voit revenir 
d ilueques les roua essir 
l autre conmenca a iurer 
se iamais l en ooit parler 
que si chael l estrengleroient 
et fors a l uis la boteroient et a force iert lor la maison 
fors l en ont mise sanz raison 
cest exemple poez veoir 
et par maint proudome savoir 
que par bonte de son corage 
est chaciez de son heritage 
qui felon auuec lui acuet 
ne s en part mie quant il vuet 

ce dit d une soris vilainne 
qui a une vile prochainne 
voloit aler por deporter 
parmi zz bois l estuet passer 
dedens le bois li anuita 
et une holete i troua 
c une soris de bois a faite 
et sa viande i avoit traite 
la soris de uile demande 
se ele avoit point de viande 
cele respont ' i en ai assez 
venez avant si la veez 
se plus aviez conpeignie 
si seriez vos bien seruie " 
com ele iluec piece esté 
a sa conpaigne en a parlé 
dit que ses estres est mauuais 
et qu el n i vuet demorer mais 
o li s en veingne si verra 
beles sales que li donra 
bones despences et celiers 
et bons boiures et bons mengiers 
cele la crut o li s en va 
en riche sale la mena 
si li a mostré ses soliers 
ses despences et ces celiers 
plente de farine et de miel 
cele cuide bien estre en ciel 
mais or vindrent li boteillier 
qui entrer vodrent au celier 
si tot com il ourirent l uis 
les suris fuient el pertuis 
la bochage fuit es pertu esbahie 
que lor estre ne savoit mie 
quant cil oissirent de celier 
les soriz revinrent mengier 


sa conpaigne la regarda 
par grant docor li demanda 
' quel chiere faites doce amie 
je sui " fait ele ' molt baillie 
por la poor que j ai eue 
or me repent que t ai creue 
tu me racontoies ton bien 
mais de ton mal ne deis rien 
que as tu paor de la gent 
de chaz et d oisiaus ensement 
et des engins c on fait por toi 
mieus uuel ie estre en bois par foi 
en seurte et sans tristece 
qu en tes grans soliers a destrece " 
ceste fable dit por respit 
chacuns aint mieus le suen petit 
que en pais a et sans dotance 
qu autrui richece o mesestance 

d un gorpil conte la meniere 
qui est essus de sa tainiere 
deuant o ses feons en va 
uns aigles uint zz en porta 
li gorpiz va apres criant 
que il li rende son enfant 
mais il ne l en vot escoter 
cil c estoit pris au retorner 
un tison prit de feu ardant 
et esche et laigne ala cuillant 
entor lou chene la metoit 
iluec ou li aigles menoit 
li aigles uit lou chene espris 
le gorpil huche et dit ' amis 
estein le feu tien ton chael 
ja seroient mort mi oisel " 
par cest exemple entendons nos 
einsi est dou riche orguillos 
ja del poure n aura merci 
por sa pleinte ne por son cri 
mais il s en pooit vengier 
dont lou verroit asouplier 

ci dist c uns arages vint volant 
joste la mer poissons prennant 
vne miche troua entiere 
mas il ne sot en quel maniere 
deust l esquealle depecier 
con a son ni dut repairier 
vne cornile encontra 
se dist qu el li ensegnera 
con la squalle pora ourir 
si au poissons poie pertir 
puiz lou roua amont voler 
si haut con il poroit voler 
con il sera montez lassuz 
si last la miche cheor jus 
sor dure terre ou sor rochier 
enci la porras depecier 
li aigles ot grant desirrier 
de la miche que duit maingier 
haut la porta chaor la lat 
li cornille fu en agait 
avant ala del bic ferir 
si que l esquelle zz poi ouri 
lou possenet dedens troua 
l esquelle lasse si s en va 
ainc que li aigles fust venus 
ne qu il ce fust aparceus 
le pertuset ot fait petit 
que li aigles n i avenist 
par cest essemple del poisson 
vos di l essemple del fellon 
qui par esguart et par engin 
mesconselle son bon vesin 
tel chose li conseille a faire 
dont il ne set a nul chief traire 
con il onques muez sont ensemble 
traisson li tot et enble 
l auoir que cil at gaagniét 
et par grant traual porchaciét 

enci auient et bien pot estre 
que par deuant vne fenestre 
qui en vne despence fu 
vola vn corb si a veu 
fromages que leans estoient 
que sor vne cloie gisoient 
vn en a pris a tot en va 
vns colpis vint si l en mena 
du fromage ot grant desirier 
qu il en poist sa part maingier 
par enging voldra porchacier 
se lou corb porroit engignier 
' hai deus sire " fait li cospis 
' tant par est cist osiaus gentiz 
que de mes euz ne ui ci bel 
ne el monde n at tel oisiaul 
fust ces chans con est ces cors 
i valdroit miez que zz fins ors " 
li corbels s oi si loeir 
que tout lou mont n auoit 
porpence ce qu il chantera 
ja por chanter l os ne perdra 
lou bec ouri si conmenca 
li fromages li eschapa 
a la terre l estut chair 
et li colpis l ala sesir 
puis n ot il cure de son chant 
que del fromage ot son talant 
cest essemple vos di por cels 
que d auoir sont couoitoz 
par losanges et par mentir 
les puet on bien en gre seruir 
lou lor despendent folement 
por fals loange de la gent 

d un lyon conte li escris 
qui fu defrais et enuillis 
malades fu molt longuement 
del releuer n i ot niant 
totes les bestes assemblerent 
por luj veor a cort alerent 
li plusor sunt por luj dolant 
et autres n en chaut niant 
et tex i at qui vont pour don 
a la devise d un lyon 
que sauoir uuelent li plusor 
s en luj a ne point de retor 
li bues de ces cornes lou boute 
et li aisnes qui pas ne l doute 
de son pie lou fiert sor le piz 
de l autre part vint colpis 
aus dens lou mort par les orelles 
dist li lions ' ce est meruelles 
bien seuent tuit qu en mon aei 
quant iones fu et en santei 
que tantes bestes me douterent 
conme signor et honorerent 
quant g iere liez hatié estoient 
quant g iere iriez se me dotoient 
or me voient afabloié 
defollé m ont et avillié 
mais molt par ai gregnor vite 
de tel qui furent mi priue 
a cui ie fu honor et bien 
que n en remembre nulle rien 
que des autres que ie meffis 
li non poissans at poi d amis 
par meisme ceste raison 
prendons essemple del lion 
qui onques chiet en non pooir 
se pert sa force et son sauor 
molt lou tienet en grant vilte 
ne li plusor que l ont amé 

d un riche home trovons escrit 
qui auoit zz chenet petit 
souentes fois a luj joat 
et vns suens aisnes l agarda 
en son corage entendi bien 
que tuit li autre aiment lo chien 
por le signor que l charissoit 
et qui o luj se desdussoit 
sor son mantial le fist mucier 
se l fist as autres abaier 
or c est li aisnes porpensels 
que muex del chien valt il assez 
muels vaudroit a son signor 
joer que li chenes petis 
et muez seroit oiz ces cris 
et muex lou deuroit conioir 
muex sauroit il des piez ferir 
por fol se tient qu a luj ne vet 
et qu a sa vois ne crie en brait 
con fait li chiens a son signor 
enci avint qu a zz ior 
s aloit li sires desduant 
o lou chene aloit juant 
li aisnes ne pot plus soffrir 
ver son signor prist a venir 
sor luj se gite a rechener 
que tot lou fait espoenter 
des piez lou fiert sor lui chai 
si qu i a terre l abati 
por zz poi qu il ne l ot tué 
se li sires n aust crié 
' ahi bone gens aidie moi " 
si home corret a derroi 
chascus a macue ou baston 
l aisne ferrirent environ 
a grant martirei et a dolor 
porent aidier a lor signor 
deci que l asne ont tant batu 
que il lou lasse estendu 
a poine l ont mis en l estable 
sauoir poez par ceste fraible 
la maniere de mainte gent 
molt en poez veoir souent 
qu il se voldroie assaier 
et en tel leu apperillier 
qu il n avient pas a lor corsage 
ensorquetot a lor parage 
a mains est enci auenus 
con a l asne qui fu batuz 

d un lyon conte qui dormoit 
en vn boscage ou 
entor luj se vont dedussant 
soris petis et ioiant 
l une corrut ne se garda 
sor lou lyon si c eswilla 
li lyons en fu correccez 
la soris prist si fu iriez 
de li voloit faire iustice 
el s escondist qu en nulle guise 
a escient fait ne l*auoit 
li lyons a tant lou lessoit 
petite honor ce dit auroit 
en la soris si l ossioit 
gaires de tens ne demora 
li lyons vit et esgarda 
vne folce lee dedens 
la nuit chai li lyons ens 
et paor a qu on ne l ossie 
dedens la fosse forment crie 
la soriz va au cri tot droit 
et ne sauoit que ceu estoit 
qui el bois l auoit esuelliee 
con ele uit ce c est signie 
demanda li qu il estoit quis 
cil respont qu il estoit pris 
ocis seroit a grant dolor 
dist la soriz ' n aiez paor 
or vos rendraj gueredon 
dont me feistes lou pardon 
quant ie des piez uos oi merchiej 
gratez la terre a vostre pie 
si qu afermer vos i pussiez 
et apres amont vos sachiez 
enci porrez amont venir 
gens appellerai cens mentir 
autres soris por moi aidier 
as que si sont trenchier 
et aus ronseus que sont tenduz 
ne serez mie retenuz " 
l ensegnement a la soris 
fist li lyons si fu garis 
de la fosse c est achespez 
la li valut humilitez 
par ceste fauble vos asomme 
qu assemple i prengnet li riche home 
qui sor les poures ont pooir 
si lor mesfont par nonsauoir 
ains que n aient bone merci 
et auenir puet autreci 
que cil li aura grant mestier 
et miex le saura consillier 
et son besoig s il est sorpris 
con li meldres de ces amis 

per cest essemple en escris truis 
quant hons sema primes linuis 
et volt lou preu de lu auoir 
l aronde fu de grant sauoir 
si aparcut que par lou lin 
seront oisial mis a lor fin 
de li puet len lacier 
dou len les pooit domagier 
toz les oisiaus fist assembler 
si lor voloit consoil doner 
qu il alassent lou lin maingier 
si que il ne peust frougier 
li plusor ne lou voldre faire 
au vilain l alerent retraire 
a ce consel sont atroutei 
quant l alonde ot escouté 
conment qu il l orent encusee 
de ces parens fist evne 
o les mellors de sa lignie 
si c est au vilain apoiee 
qu en sa maison soffri son nis 
la furent li oisial norris 
ele dona a son lin pas 
ja de son lin ne perdra mais 
cil fist del lin enging plusor 
dont prist oisiaus grans et menors 
n ausent pas del mal eu 
s il eust conseil creu 
ceste fable est asses voire 
quant fols ne vuet lou sage croire 
qui boin conseil li uuet doner 
et de son maus lou vuet garder 
damages l en doit bien venir 
adonc est tart au repentir 

iadis avint qu en vn estanc 
entre les rues et lou fanc 
ot de reinnes la conpagnie 
qui de lonc tens fu norrie 
la desdegnerent a ester 
a la terre uuelle aler 






emmi l eaue ot zz tronc longor 
dont eles auoient poor 
cele qui pres del tronc estoit 
quant vit que il ne se mouoit 
ses conpagnes a appellees 
et totes sont illuec alees 
et lou salue conme roi 
et chascune li promet foi 
totes les tiennent a signor 
et li promettent grant honor 
et quant li trons ne se remut 
et eles virent qu en pas estut 


lor viloignie sor lu firent 
et emmi l eauue l abatirent 
a lor destinee reuont 
roi li demande point n en n ont 
maluais fu cel qu i lor dona 
la destinee i enuoia 
vne colueure grant et fort 
que les deuore et trait a mort 
trestotes furent en torment 
dont crierent plus aisprement 
a la destinee merci 
qu el lor osta cel enemi 
la destinee lor offri 
' nenil nenil ie vos soffri 
totes vos uolenteiz a faire 
que roi eustes de bon aire 
vilaingnement lou honeistes 
or l auez tel con vos queistes " 
enci auient enci lou font 
des boins signors quant il les ont 
ades les uelent defoller 
ne lor seuent honor porter 
se il ne les tient en destroit 
ne font por luj ne tort ne droit 
a teil se pregnes quels destruit 
de lor auoir moinnet grant bruit 
dont regretent lor boin signor 
qui faisoient la grant honor 

colon demandent zz signor 
au roi choisirent zz signor 
por ce que moins mal lor feist 
ains les gardast et maintenist 
et li hostors per son oltraige 
les tient en pieus et en seruage 
n en i ot zz s il l aprimast 
qui n oceist ou deuorast 
por ce parla zz des colons 
si apella ces conpagnons 
' grant folie " dist il ' feismes 
que nos ostor au roi preismes 
qui nos ocist de ior en ior 
muex nos venist il sens signor 
fussiens toz iors qu auec cestuj 
ains ne nus gardimes de luj 
ne dotions pas son aguet 
quant nos evmes signor fait 
or nos " fait il ' apertement 
seu qu i faissoit priueement " 
cist essemples dit au plusors 
qui chosissent les maus signors 
de grant folie s entremet 
qui en suiection se met 
au cruel home et au felon 
ja n en aura se honte non 

d un larron conte qui ala 
barbis enbler qu il espia 
dedens la faude a zz vilain 
et auec luj porta del pain 
au chien voloit son pain baillier 
qui la faude deuoit gaitier 
' amis " ce dit li chiens por coi 
prendoie ie lou pain de toi 
se ne l te puis gueredoner 
fai a ton oez le pain garder " 
li lerres dit ' ie ne quier rien 
or lou mainiue si le retien " 
et li chien dit n en uuel niant 
je sai tres bien a esciant 
que ma bouche uuez estouper 
que ie ne pusse mot soner 
si embleroies nos barbis 
que li bergiers est endormis 
trai auroie mon signor 
qui m a norri iusqu a ce ior 
malement auroit emplaié 
que m a norri et afaitié 
se par ma boche auoit perdu 
ceu por coi m a lonc tens peu 
et tu meismes me harroies 
et por traitor me tendroies 
ne uuel pas pain issi baillier " 
lors le conmence a abaier 
par essemple vus mostre ci 
chascuns prodon fait atresi 
se nus li uuet doner loier 
ne par promesce losangier 
que son signor doie trair 
ne lo doit mie consentir 
atendre doit tel gueredon 
conme li chiens fist del larron 

iadis auint vns lous ala 
par zz chemin si encontra 
vne troie que prens estoit 
ver li ala a grant esploit 
et dist que pas li uuet doner 
mas qu ele se hast de porceler 
que ces porceaus voloit auoir 
ele respont par grant auoir 
' sire conment me hasteroie 
tant con ci pres de moi vos uoie 
ne me porroie deliurer 
tels honte ai de vos esgarder 
ne sauez mie que ce monte 
que totes femes ont grant honte 
se mains madle les doit tochier 
a tels besoig ne aprochier " 
adonc s ala li lous mucier 
que les porceals voloit maingier 
et la troie s en est alee 
qui per enging c est deliuree 
cest essemple doiuent oir 
toutes femes et retenir 
por soulement lor cors garist 
ne lassent lor enfant perir 

ce dit li lieure s asemblerent 
a parlement si esgarderent 
qu en autre terre s en iront 
fors del reinne ou il estont 
que trop furent en grant dolor 
d omes de chiens orent paor 
si ne lou voloient soffrir 
por ce s en voloient foir 
li saige lieure lor dissoient 
folte estoit ceu qu il queroie 
a issir de lor conoissance 
ou il furent norri d enfance 
li autre ne s voloient croire 
qui ensemble tienent lor oirre 
a vne marre sont venu 
garde auant si ont veu 
reinnes que furent avnees 
de paor d els sont effrees 
dedens l eauue se vont plongier 
con el les virent aprochier 
zz lieures les a apallees 
' signor " fait il ' or esgardez 
par les reinnes que nos veons 
que paor ont nos porponsons 
que nos alons querant folie 
que nostre caue auons guerpie 
por estre allor essavrez 
jamais terre ne trouerez 
ou len ne doit aucune rien 
ralons nous en si ferons bien " 
atant li lieure retornerent 
en lor contree s en alerent 
de ceu se douent porpenser 
sil qui se doiuent remuer 
et lor ancien leu guerpir 
que lor en puet apres venir 
jamais terre ne troueront 
n en en contre n en iront 
ou ester puissent sens dolor 
ou sens traual ou sens paor 

d un lyon dit qui assembla 
totes les bestes et manda 
qui aloient sor yy piez 
et li aigles a porchaciez 
toz les oisiaus qui eles ont 
et qui en l ar uelent amont 
bataille deuoient tenir 
con ensemble durent venir 
et la chaue soris la vit 
qui sonvet pensa et dit 
qu ele redoute cest affaire 
ne seit au quel se doie traire 
o cels uuet estre qui venront 
et qui la gregnor force auront 
desor zz fust estoit montee 
por esgarder cele mellee 
se li fu vis son escient 
que li lyons auoit plus gent 
et si est de gregnor iustice 
o les autres soris c est mise 
li aigle fu amoont volez 
o les oisiaus qu i ot mandez 
tant en i ot tant en i vindrent 
que les bestes poi de luj tindrent 
quant la chaue soris les voit 
se li poise qu o els n estoit 
donc c est des bestes departie 
ses piez muca se fist folie 
mais quant les eles entrouri 
par deuant toz les descouri 
lors fu sa feloignie aperte 
et sa traison desouerte 
oisiaus et bestes la huerent 
a lor iustices en alerent 
de la chaue soris se claime 
si la honisse et la laidenge 
et mostrerent sa feloignie 
et que el a sa foi mentie 
la iustice lor a iuré 
qu ele en fera lor volente 
et que tantost les vengera 
puiz la maudist et si ora 
que iamais en leu ne venist 
qu oisial ne beste veist 
tote clartei li ont tolue 
jamais par ior n en iert veue 
et puiz roua por luj honir 
la plume oster por descourir 
autreci est del traitor 
qui meserre ver son signor 
a cui il doit honor porter 
et loiaulte et honorer 
si ces sire a de lu mestier 
et il lo voie afobloier 
a son besoig lou velt faillir 
o les autres se uet tenir 
se ces vient au desus 
s il puet lassier son maluais vs 
si voldroit a luj retorner 
de toutes pars uuet meserrer 
et per tot est au doi mostrez 
et auilliez et veergondez 
s onor en pert et son auoir 
et reprouier en ont si oir 
en totes cors en est honis 
si con fu la chaue soris 
qui ne doit mais par ior voloir 
ne il ne doit en champ entrer 

enci auint zz cers beuoit 
a vne eaue que soif auoit 
garda dedens ces cornes vit 
a soi meismes l auoit dit 
que nule beste ne l valoit 
ne si beles cornes n auoit 
tant entendi a soi loer 
et a ces cornes esgarder 
que il vit venir chiens errant 
et lor signor apres corrant 
apres lu viennet ce s queroient 
por ce que prendre lou voloient 
el bois s en fuit tot esmaiez 
per les cornes est atachiez 
en zz buisson est retenuz 
ez uos les chiens a lu venuz 
con il les vit si aprochier 
si se conmence a deraisnier 
' vors est " fait il ' ce que len dit 
que sorcudiez aus plusors nuist " 
li plusor uuelent ce loer 
que souuent deuroient blasmer 
et ice lassent qu il deuroient 
souent loer se il sauoient 

d un home conte li escris 
qui estoit mors et enfois 
sa femme demenoit dolor 
desuz la tombe son signor 
pres d iluec auoit zz larron 
qui fut penduz por mesprison 
per la contree fu crié 
qui lou larron auroit osté 
lou jugement meisme auroit 
s il iert atens penduz seroit 
vns cheualiers lou despendi 
ses parens iert si l enfoi 
adonc ne sot consel trouer 
conment poist consel trouer 
que sau iert de mainte gent 
qu il lou tenoit a parent 
au cemitire ala tot droit 
la ou la prode femme estoit 
qui son signor a tant ploré 
contement a a lui parlé 
dit li qu ele se confortast 
molt seroit liez c ele l amast 
la prode feme l esgarda 
grant ioie en ot si l otroa 
qu ele feroit la volente 
li cheualier li a contee 
conment li est mesavenuz 
dou larron qu il ot despendu 
se ne l en seit consel done 
for del pais l estuet aler 
la prode feme respondi 
' deffuons mon baron de ci 
et lou pendons la ou cil fu 
si n iert iamais aperceu 
deliurer doit on par lou mort 
lou vif don l en atant confort 
par iceste soie fiance 
poons entendre quel fiance 
doient li mort auoir as vis 
tant est li mons fols et iolis 

uns lous et vns chiens s encontrerent 
parmi zz bois ou il allerent 
li lous at lou chien resgardé 
et puiz si a a luj parlé 
' frere " fait il ' molt estes biaus 
et molt est lussans vostre pials " 
et li chienz dist ' c est veriteiz 
je mainju bien c en ai assez 
et soef gis quant pluet lou ior 
par deuant les piez mon signor 
et chascun ior ronge les os 
dont ie me fas et grant et gros 
se uos volez o moi venir 
et vos lou volez obeir 
si con ie faiz assez aurois 
pluiz viande que ne volrez 
si ferai voir " li lous respont 
lors s aconpagne si s en vont 
ains qu a vile fuissent venu 
garda li lous si a veu 
con li chiens porta son cole 
sa cheainne vit trainer 
' frere " fait il ' merueille voi 
entor ton col dont ai effroi " 
li chiens respont ' c est la chainne 
dont on me lie sor semainne 
que molt souent la gent mordroie 
aus plusors ou ne mefferoie 
que mes sire uuet garentir 
por ce me fait lier tenir 
la nuit vois entor la meson 
que n i aprochent li larron 
quoi " fait li lous ' est il enci 
qu aler ne puez fors par merci 
tu t en uas ie m en irai 
la cheainne ia ne prendraj 
muex uuel estre poure a deliure 
qu encheainné richement viure 
quant encore puiz estre a choiz 
va a la vile et ie au bois " 
por la cheaine est departie 
lor amor et lor conpagnie 

d vn home uuel ici conter 
et par essemple demostrer 
de ces mains conte et de ces piez 
et de son chief qui ert iriez 
ver son ventre que il porta 
por lou gaaig que il gasta 
dont il ne voloit travillier 
se li tollirent lou maingier 
mais quant li ventres geuna 
estiuement affobloia 
et piez et mains qu il ne pooit 
si travillier qu il ne pooit 
et quant la flobete sentirent 
maingier et boiure au ventre offrirent 
mais trop l orent fait geuner 
si qu il ne pot de rien vser 
li ventres reuin a niant 
et piez et mains tot ensement 
par essemple puet len vooir 
et chescuns hom lou puet sauoir 
que nus ne puet auoir honor 
qui honte fait a son signor 
ne li sires tot ensement 
por qu il vuele honorer sa gent 
se li vns a l autre est fallis 
andui en seront malbailli 

d un singe dit qui demanda 
au scolpil quant il l encontra 
que de sa cowe li donast 
s il li pleust ou l en prestast 
avis li fu que trop l ot grant 
que tut coé sont li enfant 
li colpis demanda que doit 
que sa coe li requeroit 
li singes dist ce m est avis 
ja ne vos en sera de pis 
se m en volez vn poi doner 
qu ele vos nust a tost aler 
et dist li colpis ' vos que chaut 
ceste requeste poi vos valt 
ja de ma coe qui est grans 
ne honir els les vos enfans 
que autres reines autres gens 
je lou vos di apertemant 
mais qu ele fust de tele afaire 
que ie ne la peusse traire " 
ceste essemple por ce vos di 
de l auer home est autreci 
se il a plus que lu n estuet 
ne vuet soffrir ne il ne puet 
que autre en ait aise ne honor 
muex la uelt perdre chascon ior 


en autre terre conuerser 
totes les bestes assembla 
et tot son estre lor mostra 
et que d aus face roi choisir 
que nians est dou reuenir 
n i ot beste que ne l priast 
c un autre lyon lor baillast 
il lor respont que nul n en a 
n en norri nul que il n osa 
d els meismes doiuent garder 
qui mex les pussent gouerner 
lors auoient lou lous choisi 
qu il n i auoit nul si hardi 
qui osast prendre se luj non 
tant le tenoient a fellon 
et aus plusors auoit promis 
qu il les ameroit toz toz dis 
au lyon vont se li ont dit 
que lou louf auoient eslit 
et il respont ' ne doutez mie 
que cointe beste auez chosie 
preste et isnele enprenant 
et de corage et de talent 
estoit si frans con il devoit " 
mais d une chose se doutoit 
que ne preist a consillier 
lo scolpil que tant seit trichier 
anduj sont fellon et engres 
' se de lu volez auoir pas 
se li faites sor sains jiurer 
qu il ne doie beste adeser 
ne que iamas a son vivant 
ne mainiast de char tant ne quant " 
li lous at volentiers juré 
plus at fait que n ont demandei 
mais con il fu essaurez 
et li lyons en fu alez 
si a talent de char maingier 
par engin volra porchacier 
que les bestes oltroierent 
sa volente et jugeroient 
lors a zz chaurel apellé 
se li a dit et conmandé 
que per amor voir li deist 
de c ellainne c ele puist 
cele respont c ele puoit 
qu a poinne soffrir lou puoit 
li leus en fu molt coureciez 
por ces barons a envoiez 
a toz ensemble demanda 
quel jugement chascon fera 
de celu qui dit a signor 
honte ledure et desenor 
et cil dient qu il doit morir 
li lous va lou chauruel saisir 
et l a ocis per lor esgart 
si en maingat la gregnor part 
por sa feloignie courir 
en fist aus autres departir 
vne autre beste a apellee 
tot autreci li demanda 
de s alainne que li sembla 

que por voir dire mort soffrir 
dist li que pus soef odor 
ne senti onques a nul ior 
li lous a concile mandé 
a ces barons at demandé 
qu en doit faire par iugement 
de celuj qui lou triche et ment 
il iuge qu ele soit ossise 
lors a li lous la beste prise 
si l a ocise et departie 
et deuant aus toute maingie 
gaires apres ne demanda 
que li lous vint si esgarda 
vn cinge gras et bien peu 
de luj a grant talent eu 
maingier lou volt et devorer 
vn ior li ala demander 
de s alaine c ele puoit 
ou c ele soef li sembloit 
li singes estoit viziez 
si ne voloit estre jugiez 
entre dous est et tant li dist 
ne sot li lous que il feist 


en son lit malades se feint 
a totes les bestes se pleint 
qui l alerent revisiter 
qu il ne puet mie respesser 
si li firent mires venir 
por sauoir c il porroit garir 
li mire furent esgaré 
que il n ont veu ne troué 
que mal eust que li neust 
se maingier a talent eust 
' je n ai " fait il ' nul desirier 
fors de char de cinge maingier 
mais ie ne lou vuel adeser 
mon serement conuient garder 
si j ause tele raison 
que l otroassent mi baron 
dont li loent conmunement " 

ja ne doit garder serement 
contre son cuer a son talent 

ne puent il rien garentir 
quant il oi qu on li loia 
lou singe prist si lou mainia 


por ce mostra li singes bien 
qu en ne deust por nule rien 
d ome felon faire signor 
ne luj atraire a nule honor 
ja ne gardera loaltei 
plus a l astrainge qu au priue 
enci se demaine a sa gent 
con fist li leus del serement 

d vn veneor vos conte ci 
qui zz leus auoit acoilli 
parmi vn champ corru li leus 
v un bergier qui ert toz ceus 
par sa franchise li requist 
qu il li monstra et si deist 
au veneour qui lou suoit 
que au bois estoit alez droit 
li pastors dist que ci fera 
desoz la faude lou muca 
li veneres venoit criant 
d oures en autres demandant 
se cil auoit lou leus veu 
cil respont qu il ne l ot sav 
o sa main lou va assennat 
qu alor le doie aler querant 
dementres qu il li ensignoit 
ver lou lous toz iors regardoit 
ne pooit ces euz esgarder 
et neporquant fist l en aler 
con il lou vit bien esloigniét 
ce dit au louf qu il ot mucié 
' ne me sez tu ore boin gre 
que ie t ai enci deliuré " 
li lous respondi coiement 
' ta lengue te mains voierement 
doi ie " fait il ' boin gre 
mais vne rien te di por voir 
s il aloit a ma volente 
ti oil seroient ia creué 
ta langue te mains me garirent 
ti eul per poi me descourirent " 

uns paons fu forment iriez 
a soi meismes correciez 
por ce que tel vois ne auoit 
con a lu ce dit auenoit 
a la devese lou mostra 
et la dame li demanda 
se il auoit assez biaute 
dont el l auoit enluminé 
de pennes l auoit fait plus bel 
que ne veoit nul autre oisial 
li poons dit qu il se dotoit 
de toz oisiauls plus vis estoit 
por ce qu il ne sauoit chanter 
cele respont ' lasse m ester 
bien te doit ta biaute soffire 
nenil " fait il ' bien lou puiz dire 
quant li rolcenolez petiz 
at mellor voiz ie suj honis " 

une barbis ot agnelei 
et ces bergies li ot osté 
son agneles si l en porta 
a vne chieure lou bailla 
qui son leit l auoit norri 
el bois le mena auec li 
con el lou vit creu et grant 
puis l apalla se li dit tant 
' va t en a la barbiz ta mere 
et au mouton qui est tes peres 
assez t ai norri longuement " 
et il respondi sagement 
' moi est auis que bien doit estre 
ma mere que me soloit pestre 
mais que cele que me porta 
et qui de li me deseura " 

enci avint qu en zz pestiz 
ot grant conpagne de brebis 
parmi lou champ o sa moillier 
s aloit zz bret esbenoier 
les berbis sens garde troua 
vne en ocist si l en porta 
chascun ior el champ revenoit 
vne en portoit si l ocioit 
et les berbis s en correcieret 
entr aus distrent et consillerent 
que ne se voloient deffendre 
par droite ire se lairont prendre 
ne ia ne se destorneront 
ne por morir rien ne diront 
tant atendirent lou brecon 
qu il ne remest for vns motons 
quant sols se vit en la champagne 
ne pot muer qu il ne se plagne 
' grant leschesce " fait il ' feismes 
et molt maluais consel preismes 
quant grant conpagnie estions 
que nos ne nos deffendions 
ver cel home que a grant tort 
nos a toz pris et mis a mort " 
por ce dit len a reprouier 
plusor ne sevent domagier 
ne contraitier lor enemis 
qu il ne face a els lou pis 

uns enpereres norri ia 
vns singe que forment ama 
et li singes bien entendoit 
se qu a home feire veoit 
quant l empereor vit seruir 
et ces festes li vit tenir 
que tuit lou tindrent a signor 
en la forest se mist zz ior 
toz les singes fist assembler 
petiz et grans qu il pot trouer 
sor toz se fist leuer a roi 
si les retint auuecques soi 




lors prist femme si ot enfans 
et tint festes hautes et grans 
duj home sont el bois alé 
mais il s estoient esgaré 
la ou li singe conuersoent 
contre lor volente aloient 
la ou il ierent assemblé 
ne l firent mie de lor gre 
li uns estoit trichieres faz 
li autres fu forment loiaz 
quant en lor cort furent entré 
des singes sont bel apellé 
li loals hom les esgarda 
li enperes demanda 
que lor sembloit de sa masnie 
c ele estoit bele et ensegnie 
et li loals hom li respont 
avis li est que cinge sont 
' de moi et de ma femme di 
et de mon fil que tu vois ci 
que t en semble ne le seleir 
ce que m en doit fait il sembler 
tu es cinges ele cingesse 
laisse hidouse feloignesse 
par toi puiz sauoir de tes fiz 
que ce sont cingeteau pitiz " 
au trecheor son conpagnon 
en a demandé le raison 


et il dit que plus bele gent 
ne vit onques a son talent 
apres a dit de lor signor 
qu il resembloit empereor 
et bien puet estre rois ces fiz 
sa mere semble empereriz 
dont l ont entr aus si honorei 
de totes pars l ont encliné 
lou loiaul home auoient pris 
si l ont deserté et malmis 
por son voir dit li firent honte 
icest essemple de ce conte 
ne puet pas o le tricheor 
li loiaus hom auoir honor 
en cort ou l en doie jugier 
ne per mensonge forjugier 

d vn asne dit qui encontra 
vn lyon fier ce l salua 
' dex te saut frere dex te saut " 
li lions vit l asne si baut 
si li respondi hautement 
' et des quant somes nos parent " 
dit li asnes ' meruelles oi 
molt prisiez autres bestes poi 
tu cudes bien sens nulle faille 
que nulle ne te contrevalle 
or vien o moi en som ce mont 
ou les bestes ensemble sont 
et ie te ferai ia veor 
et se pora apercevoir 
qu eles auront paor de moi 
autreci bien conme de toi " 
li lyons est alez o lu 
et lou mont monterent 
desor lou mont en la vallee 
ot de bestes grant assemblee 
li asnes prist a rechaner 
et si laidement a crier 
que les bestes se departirent 
qui paor ont si s en foirent 
li asnes dit ' voiz tu ami 
ce que ie t auoie promis " 
li lyons li a respondu 
' ce n est mie por ta vertu 
ne por fierte que tu ne l as 
mais por lou cri que tu crias 
qui si se semble espoentauble 
que tut te tienent a dyable 
si est de l orguillon felon 
qui par menace et par tencon 
espoente la fole gent 
et si cudent a escient 
que nus li ose contraster 
des qu il l oient enci parler " 

uns lyons fu molt trauilliez 
et de son corage anuiez 
en vne coe fist son lit 
molt fu malades a son dit 
les bestes fist a soi venir 
que il voloit ce dit choisir 
qui miex porroit en boix chacier 
et sa viande porchacier 
vnes a vnes les mandot 
se s ocioit et desvoroit 
muex voloit enci maingier 
qu apres corre ne trauillier 
li colpis fu o els alez 
fors de la coe est arrastez 
des nouelles voloit oir 
ains qu il volsist auant venir 
li lyons cist si l esgarda 
iriement li demanda 
por coi ne uuez venir auant 
et li colpis li respont tant 
' sire " fait il ' n i os aler 
que nullu n en voi retorner 
des bestes qui ains i entrerent 
et por vos veor i alerent " 
de cort a roi est encement 
tex i entre legierement 

que les noueles escouter 

ci vos reconte d un lyon 
c uns vilains prist a conpagnon 
entre als conterent lor parage 
si parlerent de lor lignage 
li lyons dit ' fiz suj de roi " 
si li at dit ' or vien o moi " 
a vn mur sont anduj venu 
illuec a li lyons veu 
sor les pieres vne pinture 
qu i zz vilains par auenture 
o sa hache ocist zz lyon 
si apella son conpagnon 
qui fist ceste semblance ci 
hom ou lions itant me di 
ce fist vns hom dist li vilains 
o ces engins et o ces mains 
lors a li lyons respondu 
' si a ton pueble conneu 
hom seit entaillier et portraire 
que li lyons ne set pas faire 
or en irons ensenble ca " 
li lions va si lo mena 
a zz chastial l enpereor 
enci auint a celu ior 
avoit il jugié a plait 
vn home que li ot meffet 
prouez estoit de traison 
se l fist getier a son lyon 
qui lons tens ot esté gardez 
dedens la cort enchaenez 
et il l ocist isnellepas 
qu i n agarda armes ne dras 
li lyons atant s en partat 
et li vilains cu il fu tart 
que d iluec se fussent tornei 
en la gastine sont alé 
parmi les landes traspasserent 
vn autre lyon encontrerent 
a celu dist qu il fait desroi 
qu il maine lou vilain o soi 
qui set la fosse apparillier 
ou il se poroit tresbuchier 
ausi con firent suj parent 
ja l osirrai s il li consent 
li lyons dist qu il l escharnist 
ne sofferoit qu il l oceist 
por nule rien que foi i a 
li vilains l ot ce l mercia 
molt li par sot ce dit boin gre 
li lyons li a demandé 
si li sembloit se l a bien fait 
li vilains dit ' autrement vet 
ains le vos dis " fait li lyons 
' que nos fussomes conpagnons 
quant me mostras vne peinture 
sor vne peire d auenture 
et ie t ai puis l autre mostree 
et descouert l as esgardee " 
per cest essemple uuet apredre 
que nus ne deuroit ia entendre 
a flabe qui est de mensonge 
n a peinture que semble songe 
c est a dire que bien voit l eure 
qui la verite en descueure 

une puce ce dit monta 
sor zz chamoel si cheualcha 
deci a vne autre contree 
dont c est la puce porpensee 
si a mercié lou chamoel 
qui soef dedens son poil 
qui auec lu oit porté 
jamais par luj n i fust alee 
par son trauail le seruroit 
molt volentiers c ele pooit 
li chamois li a respondu 
onques chargiez de lu ne fu 
ne ne ne sot c ele fust sor luj 
ne qu ele li feist annuj 
enci va de la poure gent 
s es riches ont aprisnemet 
forment les cudent correcier 
domage faire et annuier 

d vn greselon dit la maniere 
qui iusqu a vne fremiere 
el tens d iuer estoit alez 
par auenture est ens entrét 
viande demanda et quist 
que il n en auoit point ce dist 
a sa maison n a son recet 
dist li formis ' qu as tu di va 
con tu deuoies gaaignier 
et en awoist toi porchacier 
je chantai " fait il ' a desduit 
as autres bestes mais ne truiz 
qui me uuelle gueredoner 
por ce m estuet enci aler " 
dist li soris ' or chante a moi 
par cele foi que ie te doi 
muex fust que tu te porchasses 
el tens d este et gaagnasses 
que tu fusses de fain morant 
a moi viens viande querant 
por coi te donroie a maingier 
quant ne me poroes aidier " 
por ce lon dit que nus ne viue 
selonc ceu ke chascuns puet faire 
ne doit pener de bien a faire 
plus en est chiers c il a que prendre 
que s a l autruj l estuet entendre 

enci auint c une cornelle 
s acist sor lou dols d une oelle 
o lou bec la fiert durement 
sa leinne li oste aisprement 
la barbis li at dit ' por coj 
es tu montee desor moi 
remue toi si feras bien 
sor la golpille ou sor lou chien 
si fai a luj conme a moi " 
dit la cornelle ' par ma foi 
ne t estuet mie travillier 
que tu me doies ensegnier 
que ie suj pieca ensignie 
tant suj sage et veziee 
bien sai sor cuj ie puiz seor 
et a saur puez remanoir " 
por ce vous mostre li escris 
que c est voirs que li hom dit 
par grant proesce et par reproge 
bien seit li chas cuj barbe il leche 
bien s aparcoit li viziez 
les quels il puet auoir soz piez 

uns riches hom chevalchoit ia 
parmi zz champ si esgarda 
que duj serf parloient ensemble 
si estriuoient se me semble 
con s il fussent entre grant gent 
ver aus torna deliurement 
demanda lor por quel mestier 
il voloient si consillier 
quant nul home la pres n auoit 
ne nus lor parolle ne oit 
li vns respondi au signor 
qu il n auoient nule poor 
ains lor semble bone nature 
qu il parloient en tel mesure 
se font souent li nonsachant 
de tel chose mostrent senblant 
por autre gent suzvezier 
que ne lor puet auoir mestier 

d un mire conte qui garda 
vn riche home que il sena 
en vne grant enfermete 
puiz auoit lou sanc conmandé 
a sa fille qu ele le gardast 
que nulle rien n i adesast 
par se sanc ce dit connestroit 
quel enferte ses pere auoit 
la pucele porta lou sanc 
en sa chambre desoz zz banc 
mais il li est mals avenuz 
que toz li sans est esperduz 
ne l osast dire ne mostrer 
n autre concel ne pot trouer 
mais soi meisme fist seinner 
icel sanc lassa refroidier 
tant que li mires a veu 
par lou sanc a aparceu 
que cil ert preinz que l a lessié 
lou riche home a molt esmaié 
qui cudoit bien qu eust enfant 
sa fille fist venir auant 
ou par destroit ou par amor 
li fist connestre la vertor 
del sanc li dist qu ele espandi 
et li autres estait de li 
autreci ua des tricheors 
des traitors des robeors 
en qui la felognie maint 
par als meismes sont ateint 
con maint se garde d estre pris 
si sont enconbré et ocis 

d vn vilain dit qui si gesoit 
contre solloil si se tornoit 
aus dens s estoit mis descouers 
et ses pertuis estoit ouers 
vns escharboz dedens entrai 
et li vilains s en esvella 
et mal li fist tant qu a zz mire 
l estut aler conter et dire 
li mires dist qu il estoit prainz 
or estoit piz que ne fu ains 
que li vilains bien l en crei 
et li fols puebles qui l oi 
dient ' ce est senefiance 
en poor sont et en doutance 
et n i a celu que ne croit 
que grans mals avenir li doit 
tant li puebles muables 
qu en vnes choses non estables 
ont lor creance et lor espor 
lou vilain gaitent por sauor 
par ou cel enfes deuoit estre 
li escharboz par la fenestre 
ou il entra s en est issus 
lors les a il toz deceuz 
par ceste essemple l on vos di 
des nonsachans est autresi 
qui croent ceu qu estre ne puet 
ou vanitez les tret et muet 

d vn vilain conte qui garda 
dedens son huis et espia 
vn autre home vit sor son lit 
o sa femme feit son delit 
' dex " fait il ' que ai ie veu " 
dont a la femme respondu 
' que veez vos biax sire amis 
vn autre home ce m est avis 
sor mon lit te tient enbracie " 
lors dist la femme corecie 
' bien sai " fait ele ' n en dot mie 
que c est vostre vielle folie 
tu tiens " fait el ' menconge a uoire 
je l vi " fait il ' si le doi croire 
fols es " fait ele ' se tu crois 
por veritei ce que tu vois " 
ele lou prent et si lou moine 
a vne cuue d eaue pleine 
dedens lou fist tantost parder 
puiz li conmence a demander 
qu il voit dedens et il li dit 
que s image meisme vit 
' por ce " fait ele ' n est tu pas 
en la cuue o tot tes dras 
se tu vois vne semblance 
tu ne doiz pas auoir creance 
en tes vois que mentent souent " 
dit li vilains ' or m en repent 
chascuns doit muex croire et sauor 
ce que sa feme dit por voir 
que ce que cil malvais eil voient 
qui par veue les devoient " 
par ceste essemple vos devise 
que molt valt muez sens que cointise 
et plus aide a mainte gent 
que li auors ne li parent 

d vn vilain uuel ici conter 
que o sa femme vit aler 
ver la forest son dru o li 
apres corrut si s en foi 
si est dedens lou bois muciez 
s il s en repaire toz iriez 
sa femme loudi et blasma 
et la dame li demanda 
por coi parlait enci ver li 
et li maris li respondi 
que vev ot son lecheor 
qui li fist honte et desonor 
aloit o li en la forest 
' sire " fait ele ' si vos plest 
por amor deu dites vos vooir 
cuidastes vos home veoir 
aler o moi ne l me celer 
je l vi " fait il ' el bois passer 
lasse " fait ele ' morte suj 
demain morirai ou encore huj 
a m aiole auint autreci 
et a ma mere que ie vi 
vn poi devant son finement 
ice vi ie apertement 




n os el ciecle plus remanor 
si departirons nostre avoir 
o tote la moie partie 
me metra en vne abaie " 
li vilains l ot merci li crie 
' lassiez ester " fait ele ' amie 
ne departez de moi enci 
menconge fu ceu que ie vi 
n i os " fait ele ' plus ester 
de m arme me convient penser 
ensorquetot por la grant honte 
dont vos auez ci fait lou conte 
toz iors me seroit reprové 
que malement auroie oirré 
se ne me jurez sarement 
si que voiant vostre parent 
que ne veistes home o moi 
puiz affiez la vostre foi 
que vos iamais me surez 
ne vos ne me reproverez 
volentiers dame " cil respont 
a vn mostier enduj s en vont 
la li iura ce qu ele dist 
et plus assez que ne li quist 
por ce dit l on en reprouier 
que femme fait tot engignier 
que les creans fait mescreables 
plus a zz art que li dyaubles 

des oisiaus dit qui assemblerent 
a parlement si egarderent 
qu entr aus deusse auoir roi 
que s gouernast par droite foi 
chascuns dotte de mesprison 
a faire cele election 
que tut estoient esbahi 
quant del cucut oient lo cri 
ne sorent quels oisiaus ce fu 
mai que toz tens disoit cucu 
si lou poit l on de lonc oir 
que tot lou bois fist retentir 
tut disoient en lor reison 
et affermoient par raison 
que li oisiaus que si chantoit 
et si grant ioie demenoit 
deuoit bien estre rois et sire 
de gouerner zz grant enpire 
si fust si prouz et si vallans 
en ces sones et en ces chans 
a signor lou voldrent auoir 
mais il voldrent primes sauoir 
son estre et son contenement 
lors esgarde conmunement 
que doit aler en lor mesaige 
la masenge que molt est sage 


la masenge volat tot droit 
deci a l arbre ou il estoit 
la masenge illuec s arestut 
c onques li cucus ne se mut 
la masenge le regarda 
en son corage s apensa 
que lou voldra si haut monter 
sa cortie vuelt esprouer 
desor l arbre a tant est sallie 
de tant ce fu a mal baillie 
c onques li cucuz mot ne dist 
ne peor semblant ne li fist 
arriere s en va la masengge 
lou cucut ledit et bestange 
ja de luj ne feroit signor 
as autres dit la desonor 
et la honte que li fist grant 
onques n en fist peor semblant 
s uns grans oisiaus li mefaisoit 
maluaisement s en vengeroit 
quant enver celi ne s osa prendre 
qui est de toz oisiaus li meindre 
eslisent tel que soit vallains 
prous et sages et enprengnans 
que rois doit estre droiturierz 
en iustice roides et fiers 
a ce conseil se sont tenu 
si ont esgardé et veu 
que de l aigle feront lor roi 
et si vos sai dire por coi 
li aigles a bele grandor 
si est assez de grant baudor 
n est oisiaul s il li mefeist 
que la veniance n en preist 
avoir lou voloient ensemble 
et si crioient ce me semble 
princes ce doit bien reposer 
ne doit mie ades ourer 
luj ne son regne trauillier 
ne la poure gent essillier 
enci ont fait con ie vos di 
par ceste essemple le mostre ci 
qu en ne doit pas faire signor 
de maluais home tricheor 
o il n a se parolle non 
qui se gobillon par tencon 
et uuet manecier et parler 
que molt fait petit a doter 

d un vilain vos raconte ci 
qui zz chiual auoit norri 
tant l ot gardé qu il lou vot vendre 
que les deniers voloit prendre 
por yy ce dit le donra 
zz suens voisins lo bargoigna 
mais n i volt mie tant doner 
au marchie lou conuint aler 
icil cuj li cheuals estoit 
li otroa qu il li donroit 
au pris que li hom i metroit 
que encontre als premiers venoit 
con il vendroient au mergie 
d ambedous pars l ont otroié 
quant el merchie furent entré 
vne home borgne ont encontré 
qui lou destre eul auoit perdu 
et auec als l ont retenu 
si li demandet son auis 
que del cheual diet lou pris 
et il respont que yy valt 
s il est isnels et souez aut 
sil qui l lou cheual bargagna 
de la soie part l otroa 
mais li autres le contredit 
que trop l auoit prisié petit 
tant l en a dit et tan hasté 
qu a la justice l a mené 
se li mostra conment il fu 
et li vilains a respondu 
ja son chiual n aura por tant 
ne ne li tendra conuenant 
sil uelt mostrer renablement 
que il li doit tenir convent 
que por lu ne fu mesprisiez 
ne por autre plus avilliez 
que celuj ne vit onques mais 
et li vilains li dit apres 
qu il ne doit tenir son esgart 
que il ne vit que vne part 
por ce l auoit demi proisié 
que il n en vit que la moitie 
ne pot mie d un oil veoir 
que li cheuals pooit valoir 
sil qui au plait o als estoient 
et lou vilain parler ooient 
lou tornerent a gaberie 
n i a celu qui ne s en rie 
o son cheual en est alez 
par biau parler est deliurez 
por ce vos uuel ici mostrer 
et ensegnier et deuiser 
qui c onques est si entrepris 
si maint apres ces boins amis 
que li sachet conseil doner 
que bien se doit contregarder 
se parler doit deuant justise 
qu ensi parolle a tel cointise 
parmi tote sa mesprison 
que soit semblance de tosson 
li sages hom a grant destroit 
torne souent son tort en droit 

d un laron conte qui gisoit 
soz zz boisson si se dormoit 
vne sorciere l i trova 
lez lu s acist si l esvella 
si conmenca a concillier 
que toz iors tiegne son mestier 
ele toz iors li aidera 
en tot leuz ou il ira 
ne li estuet niant douter 
por qui la vuele reclamer 
lors fu li lerres sens paor 
enci avint que per zz ior 
fu entrepris a larrencin 
si l i trouerent si voisin 
et distrent qu il sera penduz 
que laidement c est contenuz 
il a la sorciere mandee 
si l a a conseil apellee 
et li prie que li aidast 
ele respont que ne dotast 
es saur fust et tot en pais 
que les forches estoient pres 
si l apella li lerre o soi 
' dame " fait il ' aidiez moi 
va " fait ele ' ne douter rien 
je te deliurerai molt bien " 
sil el col li mistrent la hart 
et il cria de l autre part 
la tierce fois a la sorciere 
que li membrast en quel maniere 
l aseura sor lou boison 
ele respont par fous sermon 
' puez icele ore t ai aidie 
et maintenu et consillie 
mais or te voi si demener 
que ne te sai consel donner 
porpense toi que tu feras 
que ia par moi conseil n auras 
por ce chastie toute gent 
que ne s croie deus le deffent 
en augure n en sorcerie 
que traist est que s i afie 
li cors en est mis a essil 
et l ame s en va en peril 

uns feures fist vne cognie 
dure et trenchant et bien forgie 
mais il ne s en pooit aidier 
que el ne pooit tranchier 
tant que ele fust enmanchie 
et d aucun fust aperillie 
au bois ala por demander 
chascun fust qu il pooit trouer 
au quel qu il li loent entendre 
de coi il pusse mainche prendre 
quant ensemble orent parlei 
conmunement li ont loei 
qu il prengne de la noire espine 
nes l escorse et la racine 
qui lest molt durs a depecier 
de celu pues tu enmainchier 
li feures a lor conseil cru 
qu il ne l ont mie deceu 
de l espine a lou mainge pris 
si l a en sa coignie mis 
a meisme cele cognie 
et puiz l espine deztrenchie 
mal gueredon li a rendu 
que de lu a son mainge ev 
tot autreci est des maluez 
et des felons et des engres 
con vns prodom les met auant 
et par lu sont riche et menant 
se il sorpuent plus de luj 
ades li font honte et annuj 
et a celuj font il lou pis 
que plus les a au desus mis 

jadis auint c uns leus promist 
que char ne maingeroit ce dist 
les quarante ior de quarame 
a tant en auoit pris son esme 
en zz bois troua zz mouton 
grans et refaiz cens la toison 
a soi meisme demanda 
' qu est ce " fait il ' que ie uoi la 
vns moutons est ce m est avis 
se por ce non que l ai promis 
que de char ne maingeroie 
de son coste me referoie 
or ai " fait il ' dite folie 
je lou voi seul sans conpagnie 
c est mes auis se ie ne l gart 
tost li vendra d aucune part 
qui l en menra auec soi 
si n en lara niant por moi 
je puiz bien prendre lou mouton 
cel maingerai por zz saumon 
muex valt li salmons a maingier 
si l en puet l en vendre plus chier " 
si uet d ome de malvais cuer 
il ne puet lessier a nul fuer 
son forfet ne sa glotenie 
ja encontre sa lecherie 
home ne feme lecheresce 
ne gardera veu ne promesce 

une singesce ala mostrant 
a totes bestes son enfant 
et il la tenoient por folle 
et de semblant et de parolle 
se li conmence a demander 
tant qu au lyon l ala mostrer 
s il estoit biaus et il at dit 
c ains si laide beste ne vit 
porter le roiue en sa maison 
et si resort ceste raison 
chascons golpis prise sa coe 
se se mervoille qu ele est soie 
cele s en va tote dolante 
vn ors encontre enmi sa cente 
li ors estut si l esgarda 
par cointise li demanda 
' est ce " fait il ' illuec l enfant 
dont les bestes parolent tant 
que tant par est et biaus et giz 
oi " fait ele ' c est mes fiz 
bailliez lou sa tant que ie l bais 
que ueoir lou uuel de plus pres " 
cele li baille et il le prent 
si le mainjue vistement 
por ce ne deuroit nus mostrer 
sa priuete ne son penser 





et si vos di en cest sermon 
qu a traitor ne a fellon 
ne doit l en conmander son no 
ne abandoner son tresor 
en couoiteus ne en auer 
ne se deuroit nus hom fier 

d vn renclus conte qui auoit 
vn home qui o lui estoit 
quant li reclus de deu parloit 
et li vilains li demandoit 
por coi adans mainia lo fruit 
por coi home furent destrut 


au reclus forment en pesa 
tant c une foiz se porpensa 
que au vilain esprocheroit 
ce que demandé li auoit 
vne grant scule demanda 
sor vne tauble l adenta 
vne soris ot dedens mise 
si deffendi qu en nule quise 
a vilain qu il n i adesast 
ne que desoz ne regardast 
que il iroit a vn mostier 
a orison por deu prier 
quant li renclus en fu alez 
si c est li vilains porpensez 
a grant folie li sembla 
de la scuele que il garda 
ne se pot mie detenir 
que ne la uuellet descorir 
por ce que desoz fu 
quant osté l ot si a veu 
la soris qui li eschapa 
et quant ces sires repaira 
molt se correca durement 
si demanda par mal talent 
por coi l escuelle a ostee 
n ot pas sa deffence gardee 
li vilains li respont apres 
' sire " fait il ' ie n en poi mas 
ou li cuers me deust partir 
ou ie l alasse decourir 
que est la soris devenue 
por coi ne l es tu detenue 
ta folie fust destorne pardonee 
tost " fait il ' me fu eschapee 
amis " fait il ' or lai ester 
si te garde d adam blasmer 
se le fruit de l arbre mania 
que nostres sires li vea 
li dyables li concilla 
qui par sa femme l engigna 
et li promist si grant honor 
que pers seroit au creator 
por ce ne doit nus encolper 
autruj faisance ne blasmer 
de mettre blasme sor son prime 
chascuns repregne soi meisme 
tex puet blasmer le fait d autruj 
que muex valdroit reprendre luj 

d vn vilain conte qui entra 
en vn mostier et si ora 
vn suen cheual auoit molt chier 
s il atacha hors del mostier 
a deu requist qu il li aidast 
c un autre cheual li donast 
tant con il fist cele orison 
son chiual emblerent li larron 
quant il fu dou mostier issuz 
si estoit ces cheuaus perduz 
arriere va hastiuement 
si pria deu escodrement 
que autre chose ne requeroit 
n autre chiual mal li donroit 
mas face li auoir lou suen 
qu il n aura iamais si buen 
por ce ne doit nus hom priier 
de plus auoir qu il n a mestier 
se gart que deus li a doné 
se li soffise en loialte 

uns vilains ala au mostier 
souentes foiz por deu priier 
deu requist que il li aidast 
et que sa femme consillast 
et ses enfans et nullu plus 
ceste parole et nullu plus 
souentez foiz a si haut cri 
c uns autres vilains l entendi 
si li respondi hautement 
' deus te mandent omnipotent 
que tu aies maleisson 
et pourete et cusenson 
ta femme et ti enfans petitz 
et nus autre ne soit maudiz 
par ceste essemple uuet retraire " 
chascons doit tel proiere faire 
que a la gent n estoit nusable 
et qui a deu soit acetable 

d un vilains conte qui auoit 
vne choe que norrissoit 
tant la norri qu ele parla 
vns suens voisins la li tua 
si se clama a la justice 
et li conta en itel guise 
con sil oisels soloit parler 
les matinees et chanter 
li juges dit qu il a malfait 
se lu ala semondre a plet 
au ior que cil estoit semons 
qu il deuoit faire son respont 
de corduan prist vne pel 
si l a mise sor son manteil 
l uns des chies lesse dehors pendre 
que li juges devoit entendre 
qu il li aporte loier 
que de son plet li doie aidier 
lou mantel souent entrovri 
tant que li juges la chosi 
l autre vilain fist apeller 
que s ert venus a luj clamer 
de la choe li demanda 
que ce estoit qu ele chanta 
et quel parolle ele disoit 
et il respont qu il ne sauoit 
' quant tu " fais il ' rien ne sauoies 
de sa parolle n entendoies 
quant niant estoit sa chancons 
tu n en dois ia auoir respons " 
cil s en ala et sens droiture 
par tel loier dont il prist cure 
por ce vos di princes ne rois 
ne doit ces conmans ne ses lois 
a couoiteus mettre en baillie 
que sa droiture en est perie 

d un vilain qui prist ia 
zz folet que lons tens garda 
se li dona yy oremens 
per ce que ne l mostra aus gens 
li vilains fu joous et liez 
quant a sa femme est repariez 
les yy oremens li dona 
vn en retient pas ne l garda 
esturent enci longuement 
qu il ne firent nul orement 
jusqu au zz ior que il auoient 
a zz maingier ou il estoient 
d une barbis l eschine et l os 
dont la molle salloit hors 
la femme en ot grant desirrier 
volentiers lou volsit maingier 
mais ne la pot auoir as mains 
si a oré que li vilains 
eust tel bec con lu plairoit 
conme li witecos auoit 
ens auint con ele ora 
et li vilains se mervilla 
puiz a oré que hom refust 
et que son vis meisme eust 
yy oremens ont ia perduz 
que nuls n en n est aparceuz 
aus plusors est si auenu 
souentes fois i ont perdu 
que trop croient autruj parolle 
que trop les decoit et afolle 
li fols cuide del vizie 
que lou doie auoir consillié 
si conme soi mez il i faut 
ne tant ne seit ne tant ne valt 

del golpil dit que vne nuit 
estoit alez en son desduit 
sor vne maire trespassa 
et quant dedens l euue esgarda 
l umbre de la lune a veu 
mais ne sot mie que ce fu 
si a pensé en son corage 
qu il a veu xx fromage 
l euue conmenca a laper 
et bien cuda en son penser 
vis li est se la maire est mendre 
que lo fromage poroit prendre 
tant a beu que il creva 
illuec chai auant n ala 
mains cuide outre son droit 
et outre ce qu il ne deuroit 
auor totes ces volentez 
mais puiz est mors et afolez 

d un lou raconte qui iadis 
o zz corbel s estoit assis 
desor lou dos d une berbis 
li leus parla a nobles dis 
' je uoi " fait il ' vne mervoille 
lo corb sor lou dols d une oielle 
je si ai " fait li corbels ' dit 
fai autretel sens contredit " 
li leus respont ' n en ferai rien 
si g i seoie ie sai bien 
que totes gens me hueroient 
de totes pars m escrieroient 
que ie la voldroie maingier 
ne m i larroient aprochier " 
enci est il del tricheor 
en effroi est et en paor 
sa conscience le reprent 
que tuit conoissent son talent 
que forment poise au desloial 
qu en ne torne son bien a maul 

d un coc raconte qui gratoit 
en zz fumier ou il estoit 
dejoste luj vit zz golpilz 
et si l apella par biaus dis 
' sire " fait il ' molt estés bel 
onques ne vi si gent oisiaul 
clere vois as sor tote rien 
for ton pere ce di ie bien 
onques oisiaus si ne chanta 
mais il dit muex que que il dis n a 
si puiz ie faire " dit li cols 
les eles bat les euz at clos 
chanter cuida plus clerement 
et li golpis ala cel prent 
ver la forest a tant s en va 
parmi zz champ ou il passa 
apres corrurent li pastor 
les chiens huerent la entor 
ver lou golpil qui lou coc tient 
mar l en charioia se par ci vient 
' va " fait li cos si lor escrie 
que ie suj tuens n en auront mie 
li golpis uuet paler en haut 
et li cos de sa bouche saut 




de mautalent et de droit ire 
la bouche conmence a maldire 
que parolle quant il doit taire 
li cos respont ' si doi ie faire 
l uel maldirai que vuet clignier 
con il doit garder et gaitier 
que maus ne viegne son signor 
ice font li fol li plusor 
parollent quant doient cesser 
tessent quant deuroient parler 

d un colon conte qui iadis 
estoit sor vne croix assis 
li colpis vint desor si dit 
en haut parla si li at dit 
' por coi " fait il ' siez tu lassus 
a son grant vent or vien sa jus 
si sie lez moi en cest ambri 
je n os par foi " cil respondi 
' por niant as paor de moi 
si te fai bien dire por coi 
je fu iadis a zz degres 
ou grant pueble ot assemblé 
zz buef i vint de par lou roi 
si conmanda en droite foi 
que beste a autre ne meffece 
ne a oisial ia deu ne place 
que entr els ait si faite guerre 
que il uuet pas mettre en sa terre 
ensemble puent mais aler 
oisials et bestes por ioer 
dont irai ie " dit li colons 
mais g i voi la lez ces boissons 
yy cheualiers molt tost aler 
se font yy chiens o als aler " 
dist li golpiz ' sont il molt pres 
il cheuachent " fait il ' ades 
muex est qu en cele broce voise 
que per aus aie estrif ne noise 
ne sai s il ont le brief oi 
que vint del roi ie l vos afi 
ne me couenist remueer 
s il l eussent oi conter " 
si va des fellons viziez 
per aus sont plusor engigniez 
par parolle par faus sermon 
con cist uolt faire le colon 

li aigles est des oisiax rois 
por ce qu il iert li pluz cortoiz 
et li ostors ces seneschaus 
se n est il mie toz loiaus 
li aigles sist par zz grant chalt 
sor la branche d un chesne halt 
li ostors sist plus bas de luj 
garda sor soi si a ennuj 
des colons que desor aloient 
que a la terre entr auss voloient 
' vos ioez " fait il ' desor moi 
veez ci l aigle nostre roi 
se il fust de ci remuez 
et sor zz autre fust alez 
li geus iroit en autre guise 
je feroie de vos iustice " 
por ce ne doit princes voloir 
seneschaul en son reinne auoir 
ne couoiteus ne menteor 
s il ne uuet faire son signor 

uns cheuals vit que l erbe cruit 
dedens zz pre mai n aparcut 
la haie dont clos est li prez 
au saillir ens est ascemez 
ce font plusor bien lou sauez 
tant couoitent lor volentez 
ne voient pas quele auenture 
en uient apres pesans et dure 

uns riches hom ce dit auoit 
zz chiual que vendre voloit 
et zz suen bues tout a vn pris 
por yy dit a ces amis 
que chascons d aus voloit doner 
se nus lou voloit achater 
vns marcheans les bargaigna 
lou cheual dit qu il retendra 
mais li bues ne valoit niant 
li riches hom par mautalant 
dist qu andous les achateroit 
o que amebedous l i larroit 
veor poez del nonsechant 
que lou maul prise autretant 
conme son bien tot igalment 
ne puet lassier son mal talent 

ci nos reconte que zz leus 
en vne grainge dormoit seus 
desoz la coe aual li entre 
vns escharbos deci au ventre 
li leus saut suz si s esveilla 
molt angoissousement cria 
tant vuitra et tant salli 
que li escharbos s en issi 
quant li leus l asgarda et doit 
molt li resembla grant despit 
' hai lais " fait il dolans chaitiz 
que dedens moi estoies mis " 
li escharbos a respondu 
' certes " fait il bien est sau 
que ie val assez muez de toi 
que tu demoines tel beffoi 
or assemble ta conpagnie 
et cels que te sont en aie 
et ie rasemblerai mes gens 
et mes amis et mes parens 
demain tenons vne bataille 
emmi ces chans serons sens faille 
et li leus enci li otroié 
et por ces aides enuoié 
li escharbos manda les ez 
n i auoit nul fellon remez 
ne grosse moisse ne corcet 
ne bone guesbe ne guebet 
con il deuoient aprochier 
li leus vot les suens ensignier 
conseil ce dit lor conuient prendre 
s il se uuelent a als deffendre 
chascun conuient garder sa coe 
o il ira a male voie 
et li cers dit ' or nos rendons 
de cele part et estopons 
que ne puisse dedens entrer 
lor porons plus seur aler " 
enci l ont fait conmunement 
que bendei se sont fermement 
mais quant se vint a l asemblee 
vne guesbe c est dereee 
si point lou serf per les costex 
et il saille toz effraez 
qu il se meffist vilaignement 
et la bende desront et fent 
et dit li leus qui estoit pres 
' por amor deu n i estons mais 
trop par nos est mesavenus 
quant li liens est derompuz 
fuons nos an hastiuement 
se nos i domorons niant 
n i aura ia zz seul de nos 
que sor la coe n en at dous " 
cest essemple vos di de cels 
que despisent les menors d els 
tant les auillent de lor dis 
qui au besoig en sont honi 
et muex se seuent cil aidier 
la ou il ont gregnor mestier 

par essemple uuel conter ci 
que trestut se sont envilli 
en icel poil ou il sont né 
la se tiennent tot lor ae 
que sor lou leu metroit bon mestre 
qui l ensegnast a estre prestre 
si seroit toz iors griez li leus 
fel et engrez lais et hidous 

ci nos raconte d un ostor 
que sor zz fust ce cist zz ior 
ou li rosignors ot son ni 
que ces oiseles ot norri 
a soi lou prist a apeller 
se li conmanda a chanteir 
' sire " fait il ' ie ne poroie 
tant con ci pres de moi vos voie 
s il vos plaisoit a remuer 
et sor zz autre fust monter 
je chenteroie molt plus bel 
ce seuent tuit li autre oisial " 
autreci est de mainte gent 
ne puent pas seurement 
la ou il doiuent bien parler 
si con la ou estuet douter 

d un corbel conte qui troua 
parmi zz champ ou il ala 
plumes et pennes de poon 
si esgarda tot environ 
que plus vil sot que nul oisial 
por ce qu il ne se vit si bial 
totes ces plumes arracha 
c onques vne n en i lassa 
des plumes au poon s atorne 
et trestot son cors en aorne 
si s asembla o les poons 
ne sembla pas lor conpagnons 
o les eles les debatirent 
et se pis porent pis li firent 
lors revot aus corbels aler 
si con ains por corbel sembler 
mais il l ont tot desconneu 
si l ont chacié et debatu 
se puet l en veoir des plusors 
qui auors ont et grans honors 
encor volroient plus collir 
que il ne puent retenir 
ce qu il couoitent n ont il mie 
et lou lor perdent par folie 

uns lyons estoit dehaitiez 
de mal sorpris et enpiriés 
totes les bestes i alerent 
entre als distrent et esgarderent 
qu en lou deust medeciner 
se nus en seit consel doner 
au golpil se tindrent plusor 
qui des bestes seit lou retor 
et aus oisiaus reset parler 
mecine querre et demander 
par mesaige le font semondre 
et li golpis s ala repondre 
lez la saule s estoit muciez 
que cointes est et veziez 
et lo lions s en correca 
lou leu son preuost apella 
demanda li por coi ne vint 
li leus respont ' rien ne m en tint 
for l engresce de son corage 
que g i enuoia mon mesaige 
amen lou ferai et prendre 
vos lou faites ardoir ou pendre " 
cel chastiez si faitement 
qu essemple i prennent si parent 
li golpiz ot qu i fu jugiez 
molt durement fu esmaiez 
pas a pas est auant venus 
que des bestes est bies seuz 
' que cuiers tu " ce dit li lyons 
et il li dit en son respont 
' si m aist deus biaus sire rois 
ne sai que ie feisse ancois 
que mecine eusse trouee 
puiz ai erré mainte iornee 
que oi uostre conmandement 
en selerne fu voirement 
si vos ont li mire mandei 
qui oirent uostre enfertei 
que zz leus soit escorchiez vis 
si soit li sans en la pial mis 
soz uostres piez iusqu a demain 
de uostre maul vos rendrai sain " 
lou leu prennenet que illuec fu 
si l escorche tant l ont tenu 
au lyon fu la piaul baillie 
et si s en va a grant hachie 
a l oisir fors de la maison 
la vindrent moisses et toon 
si lou traiterent malement 
et golpis vint coiement 
se li demande que il fist 
que sens sa pial illuec s acist 
tes gans " fait il ' est depeciez 
autre fois soies chastoiez 
qu autruj ne uuelles mal tenir 
qui sor toi doie reuertir " 
tels porchasce lou mal d autruj 
que ce meisme vient sor luj 
si con li leus fist del golpil 
que il voloit mettre a essil 

d un golpil vos reconte et dit 
c une orse troua et vit 
forment li pria et requist 
qu ele soffrist qu il li feist 
' tais " fait ele ' mavais golpis 
que tant par es chaitis et vis 
je suj " fait il ' tels con ie suel 
sel te i ferai malgrei ton vuel 
or fu " fait ele ' lai ester 
se ie t en oi mais parler 
tenir poras a bricon 
je te batrai a mon baston " 
tant l a li golpis enchauciee 
que l orce c estoit correcie 
apres corrut por lu ferir 
et il foi por li trair 
tant qu il l a menee el boisson 
les espines tot environ 
l ont atachie et enconbree 
et par la pel l ont detiree 
si que ne pot auant aler 
ne por nulle rien retorner 
lors reuint li golpis arriere 
si l a sallie per deriere 
l orse conmenca a crier 
et li reprist a demander 
' maluais golpis que feras tu " 
lors a li golpis respondu 
' ce dont " fai il ' ie t ai proiee 
dont ie t avoie menaciee " 
bien doit estre et remanor 
ce que prodom dira por voir 
as veziez est il auis 
que lor parolle est entrepris 
con li engins de maintes gens 
qui par consel fallent souent 

uns lions fu de mal greuez 
si a toz ces barons mandez 
mires voloit qu il li queissent 
que de sa dolor lou guarissent 
tuit li dient n en gerra ia 
se cuer de serf a maingier n a 
lors assembla son parlement 
lou serf mandent n i vint niant 
que si parent et si ami 
l en auoient deuant garni 
vne autre foiz i fu mandez 
et il i vint toz effreez 
dont li distrent que il voloient 
son cuer auoir si l ousieroient 
li serf l oi si s en ala 
et a peinnes s en eschaspa 
la tierce foiz le remanderent 
et il i uint si lou tuerent 
ains que il par fust escorchiez 
est li golpis tant aprochiez 
qu il lor auoit lou cuer emblé 
si l ot maingié et deuoré 
con il l en voloient porter 
si n en porent mie trouer 
et entr az en tiennent lor plait 
si demandent qui ce at fait 
qui lou cuer lor auoit emblé 
a toz at fait honte et vilte 
les bestes qui estoient pres 
sorent lou golpiz et engres 
a fellon et a vizie 
dient qui le cuer a maingié 
lors ont le golpiz apellé 
se li ont lou cuer demandé 
il lor iura par sairement 
qu il ne l auoit ev neant 
' signor " fait il ' afierai 
que onques lou cuer ne mania 
pires seroit d autre beste 
l en me deuroit coper la teste 
s encontre lou mal au signor 
evsse fait tel desonor 
or en alons deuant le roi 
et si venez tuit auec moi 
je m en desrainerai tres bien 
n en serai mescreuz de rien " 
lors en vont deuant le baron 
si lor mostrerent la raison 
le cuer dient qu il ont perdu 
lors a li golpis respondu 
' sire " fait il ' ce m est auis 
il uuelent metre en cest pais 
ceu que ia n ert n onques ne fu 
ne que iamais ne ert veu 
con li cers fu a cort mandez 
et por ocire araisonnez 
a grant peinne en eschapa 
quant la terce foiz repaira 
sachiez il n auoit mie cuer 
que il ne venist a nul fuer 
sens cuer fu et sens remembrance 
por ce reuint par obliance 
molt par seroie desloials 
trop seroie maluais et fals 
se encontre vostre sante 
lor eusse lou cuer emblé " 
li lyons respont ' voir a dit 
se il l aust ia n i venist 
bien deuons lou golpil lessier 
que sains s en puisse repairier " 
par meisme ceste raison 
quant fols prent saige a conpagnon 
s aucune rien vuellent partir 
li saiges uuet le mex tenir 
sa parolle l autre decoit 
la mensonge por vertei croit 

del louf dit et del uricon 
que iadis furent conpagnon 
li ericons deuoit estre 
contre les chiens et destorber 
a lu les deuoit faire entendre 
quant li leus iroit proie prendre 
et li leus deuoit lu aidier 
con il en uarroit lou mestier 
zz aignial prist li leus zz ior 
si l escrierent li pastor 
et li chien l aloient huant 
et il ala au bois fuant 
le hericon let entrepris 
con il l apelle et dit ' amis 
por amor deu vien moi aidier 
tu ne m i dois mie lassier " 
li leus at dit ' aide toi 
que ia conseil n auras par moi " 
li ericons l a escrié 
' baise moi donc par charite 
a mes enfans poez conter 
et par ensegnes remembrer 
que poure sont et orfelin 
quant soul me lassent el chamin " 
li leus baise le hericon 
et il s ahert a son gregnon 
a ces leures c est afichiez 
o ces broches et afichiez 
ou il volsist ou il dagnast 
or li estut qu il lou portast 
con il s en fu o lu venuz 
li hericons est descenduz 
desor zz chesne est montez 
lors estoit li lous regardez 
s il li pria qu il descendi 
deuant les chiens et deffendist 
li hericons respont a tant 
' amis " fait il va t en auant 
saolle toi de ton aignel 
la char en aies et la pel 
se tu te puez ici garir 
qu a toi ne quier niant partir 
se m eusses orans aidié " 
mais ie t ai bien sorvezié 
ce puet len veoir de fellon 
qui uuet trair son conpagnon 
il meismes est enconbrés 
la ou li autre est deliurez 

del vilain et del serpent 
vos mosterai confaitement 
orent ensemble conpagnie 
et loialtei et foi pluuie 
li vilains au serpent proia 
et par amor li conmanda 
que lat aportast souent 
zz fois lou ior par tel couent 
que grant sen li ensegneroit 
et que riche home lou feroit 
se li mostra ou ele fu 
et ou ele ot lonc tens geu 


li vilains n a pas oblié 
que lat ne li a aporté 
et ele li dona molt or 
se li ensegna son tresor 
sa terre li a fait arer 
se li ensegna a semer 
tant li dona or et argent 
que mervelle vint a la gent 
mas bien li dist qu el lou perdroit 
de quele ore qu ele voldroit 
se de niant li meffaisoit 
que bien et mal faire pooit 
li vilains ala en maison 
sa femme conta la raison 
qu il ot oi de la serpent 
ele respont hastiuement 
se il voloit son conseil croire 
qu il en poroit a boin chief trere 
ocie la si fera bien 
puiz ne la dotera de rien 
en doute en est et en merci 
bien se doit deliurer de li 
n aura doute de son malfait 
lou bocel li port plain de lait 
et puiz s asice a terre ius 
et puiz se traie zz poi en sus 
quant li serpens ira auant 
sa hache tiegnet la trenchant 
et la fiere si durement 
que mais n i ait recourement 
li vilains dit que si fera 
lou let a pris a tot s en va 
lou bocel mist deuant la piere 
puiz si s en trest zz poi arriere 
li serpent vint que voloit boiure 
et li vilains la uot descoiure 
la hache hauce por ferir 
et ele oi lou cop venir 
en la piere rentra leans 
et li vilains s en va dolans 
ne demora que landemain 
totes les berbis au vilain 
furent illuec mortes trovees 
li serpens les a corees 
son enfant ocist el bercuel 
dont li vilains auoit grant duel 
et par maltalent et par ire 
a sa femme conmence a dire 
' ciz maus est auenus par toi 
femme " fait il ' concelle moi 
tu es doné consel de mal 
fellon cruel et desloiaul " 
ele respont a son baron 
je ne sai conseil ne raison 
fors tant que te voises a li 
se li crie por deu merci " 
au vilain est tart qu el i aut 
plain bocel prist de let tot chaut 
devant la piere a la serpent 
en est venus doutousement 
sa colpe bat merci cria 
et li serpens li demanda 
que il queroit a tot son let 
' merci " fait il ' de mon forfet 
que nos soons anci amis 
con nos auons esté iadis 


autrement nos deons amer 
se tu me uuez let aporter 
anci conme primes fois 
il t iert rendu ie l te pleuis 
lou lait metras a mon pertuz 
et puiz se te trairas en suz 
ne te uuel ia veor si pres 
que ie ne te croirai iames 
ne sai conment ie te croiroie 
tant con en ceste piere voie 
lou cop que ta hache feri 
et ie resa tres bien de fi 
quent lou bier verras devant ti 
o tes enfes fu mors por moi 
que de moi t estuet rememebrer 
tu ne me dois pas oblier 
selonc iceste mesestance 
tele amor et tel bienvolance 
con entre nos devons auoir 
sans mal faire et sens mal volor 
icest otroi que nos oions 
si que iamais ne nos creons 
enci est souent auenu " 
de plusors femes est sev 
que si conselle lor signor 
qu i lor revient a desonor 
mainte femme conseille a faire 
se dont plusor uoit a mort traire 
sages hom ne doit pas entendre 
n a fole femme consel prendre 
con fist icil par sa vilainne 
ce dont il ot traual et peinne 
molt eust auoir gaagnié 
se ne l eust forconsillié 

jadis fu si engordelis 
li mulez que samble soris 
qu il ne voloit en son parage 
en son semblant en son lignage 
fame trouer que il preist 
jamais n aura fame se dist 
' que est se dont " li muls respont 
' a dont plus fort en tot lou mont 
oil " fait ele la soriz 
dedens moi git et fait sez niz 
il n a en moi si fort mortier 
qu ele ne puisse trepercier 
desor moi fuit et desor vient 
nule chose ne la detient " 
li mules dit ' conment chaeles 
or ai oi dures noueles 


je cuidoie si haut monter 
or me conuient a retorner 
et a cliner a ma nature 
tex est " dist la torz ' auenture 
va en maison et si retien 
que ne uuelles por nule rien 
ta nature plus desprisier 
que tex se cuide essaucier 
outre son droit et aleuer 
ke plus bas l estuet retorner 


ja ne sauras si loing aler 
que tu puisses fame trouer 
qui ia soit si a ton elite 
con la sorisete petite " 
einsi auient as orgueillous 
as sorcuidiez as enuuieus 
qui se quierent que ne deuroient 
la reuertent ou ne uouroient 

d vn escharbot conte et dit 
et je l ai troué en escrit 
qui ot geu en zz fumier 
con il fu saous de mengier 
fors essi et amont garda 
si uit l aigre con il uola 
molt par lou tient a orguilleus 
en son cuer estoit enuieus 
as autres escharbos le dist 
que lor espondes lor mefist 
l aigle auoit cortois et bel 
il ne sont ne uer ne oisel 
saoul ne porroient aler 
ne uer ne poroient uoler 
' l aigle ai esgardé tote ior 
que nos tenons tuit a seignor 
si haut uola que ne l ui pas 
et quant reuot si uint em bas 
si est sa uois et basse et coie 
n est pas plus haute que la moie 
autresi est mes cors luisanz 
con est li suens tot soit il grans 
vne chose ai ie en pence 
ne en iuer ne en este 
ne wel mais en fumier entrer 
o autres oisiaus uuel uoler 
et viurai si con il uiuront 
et irai la ou il iront " 
adont conmenca a chanter 
et molt laidement a crier 
derriere l aigle fist zz saut 
que il cuida uoler plus haut 
ainz qu il fut gaires alez 
estordiz fu et estonez 
ne pooit mie haut monter 
n a son fumier assener 
faim auoit et mengier uoloit 
et par destrece se pleingnoit 
ne li chaloit s oisiaus l oist 
ne se li zz d aus l escharnist 
niant plus que fait au gorpil 
qvant les bestes lou tiennet vil 
' or ne me chaut ques hom me tiengne 
vers ou oisiaus mais que ie uiegne 
dedens la fiente dou cheual 
que de faim ai dolor et mal " 
par eus meismes sont iugiez 
s enprennent qu il ne pueent faire 
si les couient ariere traire 

d un single dit qui encontra 
par zz chemin ou il ala 
vn aisne que illuec s estut 
meruilla soi que ne se mut 
et qu il ne li lassoit la voie 
et que uer lu ne s asoploie 
a lu se huerte durement 
si l apella per maltalent 
' bien sai " dit il ' que ie feroie 
se mes dens acoillir voloie " 
par cest essemple vos assomme 
qu enci est de l orgoillous home 


tant se fie en sa proece 
qu il meisme se hurte et blesce 

ainsi auint que par vn an 
out en vn bois plente de glan 
les pors i ont mis et chaciez 
li taissonz s est aconpagniez 
ensemble o aus si reconut 
que pors estoit et estre dut 
com li porc uindrent en maison 
et il en uit l occision 
li taissonz conmence a crier 
a renoier et a iurer 
que taissons est ses piez muca 
con o les pors en bois ala 
souent auient des ueziez 
con il cuident estre auancié 
avtres costumes uuelent prendre 
sont plusors font a aus entendre 
mais con il sont aperceu 
de plusors en sont mescreu 

vns leus ce fu aconpagniez 
a a zz hericon acontiez 
or auint que li leus fu pris 
a l urison a dit ' ami 
aide moi se dex t ajt " 
li hericons respont et dit 
' par foi ie ne te puez aidier 
a saintuaire irai proier 
par cuj tu ez pris et liez 
que tu soies par luj aidiez 
que cut que tu li promeis 
tel chose c onques ne feis 
ton ueu te conuient a tenir 
ains que tu puisses departir " 


souent uoit de tante gent 
que cudent tot a escient 
qu autres doie por aus parler 
et lor mesaige bien porter 

uns aigles si estoit iriez 
ver un ostor et correciés 
toz les oisiaus fist auner 
apres l ostor les fit aler 
qui entor lui venu estoient 
et qui aidier li voloient 
se s ordoia et malbailli 
et il s en fuient desoz li 
com ele sa teste a fors mise 
porpensa soi en nule guise 
ne uuet el pais arester 
ainz s en ira outre la mer 
por la honte que il out faite 
toz iors mais li seroit retraite 
com ele fu en mer entree 
si a une moe encontree 
si li demanda et enquist 
ou ele aloit cele li dit 
si li connut sa vilonie 
qui de som pais ert foie 
lors l a la moe respondue 
demanda li s ele ert venue 
sanz cel ostil qui l a honi 
et la grue li respondi 
' aincois l ai fait ele auuec moi 
dont te loge en bone foi 
que tu voises en ta contree 
quant de celui n es deliuree " 
greignor mal puet ele allors faire 
la grue s est mise el repaire 
ceste fable ai por ce retraite 
cil qui sont plein de mauuais estre 
et en lor contree meffont 
il la guerpissent si s en vont 
por niant laissent lor pais 
qvar aillors lou font si en pis 
lor mauuais cuer doivent laissier 
non mie lor pais laissier 

uns prestres uout iadis entendre 
un louf a lestres faire entendre 
' a " dit li prestes ' a " dit li leus 
qui molt estoit contralieus 
' va " dit li prestes ' di a moj 
" di li leus ' la letre voi 
" dit li prestes ' di avant 
" dit li leus ' a i donc tant " 
respont li prestes ' di par toi " 
et dit li leus ' ie ne sai quoi 
di que te semble si espel " 
et dit li leus ' aignel aignel 
li prestes dist que verte toche 
tel en pense tel en la boche 
de plusors le voit on souent 
se dont il pensent de la gent 
est par lor boche coneu 
ainsoiz que d autre soit seu 
la boche montre le penser 
encor doie ele del parler 

une serpenz trespassa ia 
parmi zz champ se treslanca 
li chanz li dist ' regarde toi 
tu n en portes neent de moi " 
autresi est des veziez 
com il se sont aconpeingniez 
entr aus se uuelent si gaitier 
tant se cuident soruezier 
que li uns sor l autre ne perde 
ne tex sorfaiz sor aus n aerde 
dont entr ax soient enconbré 
li uns por l autre ne blame 



uns se dit entassoit blei 
et l arondiaus a esgardé 
et li moiniaus dehors estoit 
qui au blef atochier n osoit 
l arondele les apela 
qu auant uenissent lor roua 
tant les auoit asseurez 
qu en la grange estoient entrez 
del blef mengerent durement 
dont li uilain furent dolent 
et lors iura qu il les prendroit 
et que son huis estoperoit 
l arondele les en garni 
qui lou conseil celui oi 
li moinnials se sont destorné 
yy iors entiers n i sont entré 
li uilains dit a son sergent 
que meruelle li semblent grant 
que li moinnel sunt deuenu 
li bachelers a respondu 
que l arondele l auoit fait 
qu il estoient en sus retrait 
mais c il son conseil uoloit croire 
tel parole diroit por uoire 
dont l aronde les deceuroit 
et les moinniaus li amenroit 
en haut parla qu ele l oist 
s aseurat et promeist 
que iamais oisel ne preist 
ne que iamais lor mefeist 
li uileins dit cele parole 
et l arondele qui fu fole 
si l ala as moniaus conter 
si les fit en la grenge entrer 
li uileins a ses engins fais 
si i a les moinnes atrais 
lors alerent a l arondele 
qui lor a dit male nouele 
ele respont ' cil me menti 
et je uos menti autresi 
cil dei son voir et ie a vos 
mais li maus est tornez sor vos " 
por ce nos montre par escrit 
mainte foiz ai troué et dit 
maint home i a qui mentir uuet 
a celui qui mentir li suet 
nus sages ne deuroit croire 
parole c ele n estoit uoire 
tex croit menconge en son corage 
q on li atorne a damage 
si fit l aronde do uilain 
qui les moinniaus prit el demain 

ci nos reconte en ceste fable 
que uns uilains trait de l estable 
o ses bues les fiens que il firent 
li bues par tencon l asaillirent 
si reprouerent au vilain 
la bone ceruois et le pain 
que par lor trauail ont eu 
mais chierement lor a uendu 
que a honte les demena 
et li uilains lor demanda 
que ce estoit qu il lor fit faire 
le fiens fors de l estable traire 
dit li uilains ' uos le fimastes 
et la grange en encombrates " 
li buef dient ' c est uerites " 
lors est li uilains porpensez 
si lor respont que fors le traient 
bien est droiz que la peinne en aient 
ensi est dou mauais sergent 
qui tote ior ua reprochant 
son sevise a son seignor 
ne se prent garde de l onor 
ne del bien ne del guerredon 
q il a eut en3019 sa maison 
de ce qu il meffait et meprent 
ne li puet souenir niant 
quant son trauail uet reprouer 
de son meffait li doit membrer 

une mosche et zz ez estoit 
et ensemble se correcoit 
la mosche dit que mieuz voloit 
et que en tel liu aler pooit 
ou cele ne s osoit ueoir 
desor le roi pooit seoir 
quanque li ez se traueilloit 
et atraioit et porchacoit 
li ert toloit si ert tuee 
et de sa maison hors gitee 
' je et mon conpeingnon menions 
de ton miel quant nos en uolons " 
li ez respont uos dites voir 
mais il est legier a sauoir 
tu es plus uis que je ne sui 
qu en plusors lius fais tu anuj 
sie la ou siez va la ou vas 
ja por ton fait honor n auras 
je sui por le miel faire amee 
et bien cherie et bien gardee " 
einsi va dou poure felon 
com il le bien a bandon 
contre les meillors se nobloie 
et de parole s enrichoie 
par grant desdaing les conralie 
mais se il est qui bien li die 
la verite de son affaire 
em plainne cort le ferai taire 

un gorpiz et zz leus alerent 
et ensemble se correcierent 
si que nus ne s puet acorder 
ne lor raison a bien torner 
neporquant por ceste oquoison 
alerent deuant le lion 
la parole li ont monstree 
et tote l ueure recontee 
li lions dit qu auis li fu 
que li leus auoit tort eu 
et li gorpiz auoit raison 
mais tant i out de mesprison 
ainsi com li est auis 
tot ait li leus ici mespris 
sa menconge est plus estable 
et plus resemble conuenable 
que del gorpil la ueritez 
nus d aus n i doit estre enconbrez 
einsi doit faire li bons sire 
il ne doit pas trechier ne dire 
se si home qui de lui tiennent 
iriement a sa cort viennent 
ne doit il envers lui parler 
que a l autre doie peser 
mais adrecier a son pooir 
et l ire faire remanoir 

une chieure uoloit aler 
la ou pasture dut trouer 
ses cheuroiz apela a li 
si lor pria et deffendi 
qu il ne laisassent por norrir 
aweques aus beste venir 
par parole ne par priere 
deci qu ele vigne ariere 
com ele fu el bois venue 
et li leus l out as auz veue 
a cheuroiz uat merci cria 
que l uis ourist se lor pria 
o tel vois con la chieure auoit 
et li cheuroiz li responoit 
que la vois de sa mere oi 
mais son cors ne ui ne choisi 
' va t en arriere fait il lere 
je sai bien que n es pas ma mere " 
se li cheurez l eut coillui 
en sa maison auueques lui 
mengié l eust et devoré 
por ce chastient li sene 
que nus ne doit parole croire 
se il ne seit qu ele soit uoire 
totes gent seuet conseillier 
mais tuit conseil n ont pas mestier 
li felon et li deloial 
donent ades conseil de mal 

une biche chatioit ia 
un suen feon qu ele mena 
et des veneors destrener 
et del leus qu i ne l encontrat 
q il ne l oceist et meniast 
com il aloient si parlant 
si ont veu zz home errant 
arc portoit saiete et boucon 
sa mere apela li foon 
demanda li qui li hom fu 
la biche li a respondu 
' cil dont plus te doiz cremoir 
et greingnor poor dois avoir 
mais or le regarde de prez 
se tu le conoistroiez mez 
que de lui te puisses garder 
moi ne convient " fait il ' doter 
cil ne nos uuet faire nul mal 
de l autre part de son cheval 
est descenduz si est muciez 
de noz veoir est emaiez 
nenil biau fiz n i a niant 
ainz regarde hardiemant 
si va son fust apareillant 
ou grant mal a au chief deuant 
se il le fait a nos venir 
bien porrions le mal sentir 
assez est mieus que nos fuions 
adont " respondi li feons 
' ne fuirai ia tant que il traie 
quele aventure que j en aie " 
un reproche dit on souent 
que fous ne crient tant que il prent 
quant fous ne uuet croire le sage 
souent i pert par son outrage 

uns vilains ot sa fame espose 
qui molt estoit contraliouse 
un ior furent ensemble alé 
por aus deduire par vn pre 
li vilains a sa fame dit 
que oinques de ces ieus ne vit 
un pre fauchié si igaument 
ele respondi erranment 
' ainz fu o les forses trenchiez " 
dist li vilains ' il fu fauchiez 
ainz fu " fait la fame ' tondus " 
lors est li uilains iracus 
' tu es " fait il ' fole prouee 
ceste herbe fu a faus copee 
tu es si engresce et si fole 
k auant uuez metre ta parole 
la moie uuez faire remaindre 
par engreste me uues ateindre " 
li vilains l a aval gitee 
si li a la langue copee 
puis demanda qu auis li fu 
et qu ele i auoit entendu 
se li prez fu a faus fauchiez 
ou a forses estoit trenchiez 
la ou ele ne pot parler 
au doi li a pris montrer 
que forses l auoient trenchié 
et que fauz ne l ot pas soié 
par cest exemple uuet montrer 
bien le puet on par tant montrer 
que se fous dit une folie 
et autres uient qui senz li die 
ne l en croit pas ainz s en aire 
la ou il seit qu il en est pire 
vuet sa mensonge metre avant 
nus ne l feroit de se taisant 

d un vilain conte qui auoit 
une fame qui il dotoit 
que ele fut molt tricheresce 
de male part et felonece 
ainsi auint que par un ior 
menoit ses homes en labor 
lors prierent cil au vilain 
q il lor donat ceruoise et pain 
si en porroient mieus ourer 
a sa fame les rueue aler 
et li proier que lor donat 
que pis seroit c il il alast 
cil l ont a la fame proié 
se li ont dit et conseillié 
que ses sires pas n ou uoloit 
lors respondi qu el lor donroit 
mais gardessent qu il n en eut 
ne n en meniast ne ne beut 
or alassent fauchier les prez 
ele l en porteroit assez 
cil s en alerent liement 
ele les siut haitiement 
viande et boivre lor porta 
que haitié fussent lor proia 
ensemble assistrent au diner 
' pencez " fait ele ' dou haster 
si ferons nos " dit ses barons 
' et granz mercis que nos l avons " 
quant cele uit son seignor lie 
molt ot le cuer triste et irié 
de son mari se trait arriere 
il l a suj ver la riuiere 
tant com ele se trait en sus 
et il la sui plus et plus 
tant que li piez li echapa 
en l iaue chiet si afonda 
li sergent saillierent apres 
aval l iaue corrent ades 


li vilains lor a escrié 
qu il ne sont mie bien alé 
amont l iaue la doient querre 
la la poront trouer a terre 


qu aval l iaue n est pas alee 
contre la raidor est montee 
a sa mort ne fit ele mie 
se qu el ne uot faire a sa uie 
einsi auient plusor estriuent 
ver lor seignor tant com il vivet 
ne uuelent savoir ne sentir 
quex maus lor en puet avenir 

qvant on lor torne a mautalant 
si s en vengent hastivement 

uns lieures uit xx cerf ester 
ses cornes prist a regarder 
molt li sembla bele sa teste 
plus se tint uilz que nule beste 
que autresi n estoit cornus 
et que si pou estoit creus 
a la deuesse ala parler 
si li conmence a demander 

de celuj qui mal li uuet querre 
trestorner en autre terre 

une fame se sooit ia 
devant son huis si esgarda 
conme la geline gratoit 
et sa viande porchassoit 
et se trauilloit tote ior 
a li parla par grant amor 
' bele " fait ele ' lai ester 
que tu ne uelles si grater " 


la geline respondi 
' que diz tu ua qu ai ie oi 
cuides que j aimme miex ton ble 
que ce que j ai toz iors ouré 
nenil nenil " fait la geline 
' se devant moi estoit la mine 
toz iors plainne pas ne larroie 
ne pre ce pas ne tarderoie 
que ne queisse toz iors plus 
selonc ma nature et mon us " 
par exemple uos uuel montrer 
que plusors gens pueent trouer 
meniere a ce qu il ont mestier 
mais il ne pueent pas changier 
lor nature ne lor usages 
toz iors auiue lor coragez 
epilogus 
au finement de cest escrit 
qu en romans ai traitié et dit 
me nommerai per remembrance 
marie ai non si sui de france 
puet cel estre li cler plusor 
prendroient sor aus le labor 
ne uuel que nus sor lui le die 
cil ore mal qui si oblie 
por amor le conte guilliaume 
le plus vaillant de cest roiaume 
m entremis de cest liure fere 
et de l anglois en romans traire 
esope a non en icest liure 
q il translata et fist escrire 
de greu en latin le torna 
li rois henris qui molt l ama 
le translata puis en engloiz 
et je l ai rimé en francois 
si com j ai troué proprement 
or pri a deu omnipotent 
qu a cele hueure me lait entendre 
que ie li puisse l ame rendre 
