


ore et ne mie por 
faire longe demorance mes tant vos en di je qu au 
roi ninus comencent des paiens totes les 
batailles estories et a saint abraham des juis 
totes les lignees e cil rois ninus qui 
fu fiz le roi bet li autre dient mes au tans 
au tans 
n c athilas li 
ns e au tans de cestui 
ntent que au tans que cist 
tans de celui 
a sentoit au 
au cuer 
sance 
mes 
au cuer 
mes au tans 
au tans de ces dist on c athilas li 
mamilus yy ans e au tans de cestui 

cist 
qui ja sentoit au 
ot si grant dolor au cuer 
ant pesance 
er grant pesance mes 
nt il avoit au que cesar ot regné yy ans 
sans faillance et que li pais 
fu si grande par tot universe munde que cesar 
fist clore et fermer 
les huis dou temple jani por ce 
que nus n avoit mes que faire 
d armes quar pais avoit faite cesar as romains 
des turs qui mout sovent et cruelment grevés 
les avoient ot yy ans et yy e dedens cest termine 
comencerent les batailles grandes et plenieres 
si com vos porés 
oir et entendre et furent les pestilences 
et les famines en diverses contrees si com en egypte 
et en autres regnes et furent les cites 
comencees et de murs haus et fors et espes 
fermees et li chastel basti et assis sor les mers 
et sor les aigues et es hautes montaignes 
et les grans tors ausi defendables 
tres adonques li grans malisse 
des covoitises par quoi li plus poissans 
vout au plus feble tolir 
sa guarison et sa terre et bien 
est cele racine mouteplie quar 
ausi font il encore ore 
quar ensi toz li mons esploite quar qui 
plus a et plus covoite 
devant ce que rome fust comencee 
ne estoree yy ans sans doutance fu cil rois 
ninus et porta premers 
armes por la covoitise de conquerre 
honor terriene et segnorie 
e si mena par l espace de yy ans 
mout crueau vie par totes les 
parties d asie qu il par batailles 
petit s en failli conquist tote 
quar tres la grande mer qui 
est vers midi et trosques a la mer 
rouge et dusques en septemtrion 
et a la mer eximinjene vasta il 
et donta toz ceaus qui i habitoient 
en sa vie e sichie la sauvage qui 
adonques n avoit onques seue 
ne coneue bataille ne a mal faire 
n estoit esmeue ensegna il et aprist 
premerement a conoistre sa force et sa 
crueute et sa felonie siqu il plus 
desiroient et amoient sanc humain 
a espandre et plus i entendoient 
et gent a ocire qu il a autre choze 
ne faisoient e puis apres ce conquist il 
et ocis en bataille le roi 
de bactrie qui avoit non zoroastres 
qui maistres fu et premerains troveres 
de la art de nigermance c est 
d enchanterie et li plusor content 
et dient encore que cil rois 
zoroastres de bactre fu canaam 
li fiz noe et qu il estoit 
adonques encore en vie et que 
par sa malice et par la grant 
ancienete de lui avoit trovee 
l art d encanterie mes ne li 
profita guaires n aida contre 
le roi ninus ne contre sa chevalerie 
e puis apres ce qu il ot la 
tor de babel prise qui puis 
fu la grans babilonie nomee 
fu il ocis d une saiete et 
getés de vie ensamble et de segnorie 
e apres ce qu il fu ensi ocis 
regna semiramis sa feme qui ot 
cuer d ome et samblance de feme 
quar ne li soufist mie tote la terre 
que ses barons li rois ninus ot 
conquise ains se travailla et pena 
par yy ans en occision d omes 
par estors et par batailles 
et si conquist ethiope et 
sousmist a sa segnorie e puis 
apres entra ele en la terre d inde a 
force ou onques nus n entra 
que la peust conquerre s ele non 
et alixandres li grans 
si com vos orés en sa vie e 
adonques estoit plus gries choze 
et plus crueuse d ocire homes et gens 
destruire que ne fust puis en 
lointain tans quar les gens 
adonques en pais vivoient et noient 
de batailles ne savoient dusqu atant c 
on lor coroit seure et adonc a primes 
en aprendoient par la grant 
destrece et par la grant male aventure 
qu il avoient ceste roine 
premeraine semiramis fu 
poi s en failli la plus maliciose 
qui fust puis son tens quar ele 
estoit ardans en luxure et desirans 
de sanc humain espandre et de terres 
ardoir et confundre et entre totes les autres 
males aventures dont ele estoit costumere 
et aprise faisoit ele ocirre ceaus 
qui avec li gisoient quant plus ne li 
plaisoient a la parfin ot ele 
un fill qu ele prist a baron 
dont je vos ai dit ariere 
et savés vos coment ele se covri 
de cele desloiaute et de si grant 
male aventure ele comanda 
par trestot son roiaume que li fill 
preissent lor meres a lor plasir 
et les filles les peres et en feissent 
lor volentes que ja n i eust reverence 
guardee de nature d endroit mariages 
mes lor volentes feissent si com 
chascuns et chascune vousist et 
ce que meaus lor pleussent 
et ceste roine qui estoit si maleventurouse 
renforsa si com je vos ai dit 
ariere mout babilonie et mainte cite i 
fist en la contree funder et faire 
et si fu cele que premerement 
fist fosses et haus teraus entor les 
cites faire et ne mie por doute ne 
por cremance qu ele eust de null home 
mes por le fluement des aigues 
qui as murs ne venissent 
siqu il enpirassent les tors et les 
fortereces 
segnor or poés entendre tuit si com je 
vos ai dit ariere que ninus fu 
li premerains rois et comencemens dou regne 
d asire et abrahams des juis et europs de sychionie 
et li thebeiein d egypte et de toz ces 
fu ninus rois et ensi que sor eaus ot et conquist 
il et semiramis la segnorie 
de ces que je ci vos nome 
et devise issirent et vindrent 
li comencement des roiaumes poissans et les grans 
segnories mes yy regne es yy parties 
dou monde assis et mis en orent grant piece sor les 
autres la puissance 
mes puis retorna et afebli la choze 
quar li troi amenuiserent mout 
et anienterent de lor tres grant noblece 
et li quars n amenuisa onques 
tantqu ades ne soit creue 
s onors et sa segnorie 
des yy regnes vos veull descrire et dire 
coment il orent a non et ou il sirent 
li premers fu assire dont babilonie 
fu chies qui en orient fu assise 
et devers midi li regnes de cartage 
o d aufrique qui fu de grant puissance 
si com la letre devise 
et devers septentrion li regnes 
de macedonie qui fu de grant renom 
et de grant segnorie 
et devers occident li regnes des romains 
dont rome est li chies 
dame encore et poestive 
entre le premerain regne et le daarrain 
ot grant devise c est entre babilonie 
et rome et si fu auques respondans 
li une a l autre en diversite par 
semblance encor fust li une devant 
l autre grant tens 
et tot ce fu par le certaine disposition 
nostre segnor en cui de totes creatures 
est la conoissance et la porveance 
e si vos dirai bien coment 
et en quel maniere ninus si com 
je vos ai dit fu premerains rois 
et plus poissans sires as assirieins 
que nus apres lui de toz les autres 
quant ninus fu ocis sa feme semiramis 
tint le regne et enforsa et restora 
de quanque ele sot faire babilonie 
et si en fist le chief de tote sa terre 
et de tot son roiaume ensi fu 
babilonie chies de tote assyre 
qui mout longement fu en sa poeste 
et en sa segnorie mes puis 
ou tans qu arbatus que li pluisor 
arbacem apelent tint le provoste 
dou regne des medieins et tote la baillie 
desoz le roi sardanapallum qui 
ses sire et arbatus ot 
ocis sardanapallum en babilonie 
tres adonc fu perdus li nons des assirieins 
et destruite babilonie 
e si fu mise tote l onors et la segnorie 
par celui arbacem ou regne de mede 
dont cil ot la segnorie 
e ensi fu destruis li regnes 
que ninus ot estoré et babilonie 
e en celui an meisme que cele 
destructions fu faite comensa 
a regner en la terre latine 
prochas li peres amulu et numithoris 
qui fu taions reesilvie 
qui fu mere romolu qui estora 
et funda premerainement la 
cite de rome or porrés oir 
et entendre tot certainement 
quant babilonie chai et sa 
segnorie adonc s esleva et ennobli 
rome premerainement et tot 
ce fu si com je vos di par la 
deu providence totes les 
estories romaines qui verite 
veut dire a procha comencent 
e totes les ancieines au 
roi ninus si com je vos ai 
dit ariere e tres le premerain an 
que ninus porta corona dusques atantque 
semiramis restora et enrichi 
babilonie ot yy ans d aage 
e tot ausi tres le premier an 
que prochas comensa a regner 
e a avoir sa grande segnorie ot 
trosques a l an que romulus comensa 
a funder rome yy ans ne plus ne mains 
tesmoignant l escriture ensi et en 
ceste maniere en celui tans que prochas 
regna fu de rome en terre getee 
la semence mes ele n aparut 
lors mie en celui tans meisme 
perdi babilonie s onor et sa 
segnorie ja sait ce chose 
qu ele soit encore quant arbatus 
se departi dou regne et il ot tote 
la terre guastee et conquise il 
repaira en mede et li caldui 
retindrent de lui une grant partie 
dou regne et babilonie ensi fu 
babilonie soz la poeste des 
medieins et li chaldui les 
proprietes en orent li caldui por 
l ancieine dignite de la cite ne voudrent 
mie qu ele eust changié son non en 
lor remembrance ains voudrent que 
li lor en fust meaus remués 
et changiés et si eussent non babiloniein 
quar ce lor sambloit plus grant segnorie 
e a daarrains segnor fu tote cele 
babilonie destruite et guastee 
quar cyrus uns rois de perse 
la confundi tote et si que encor 
en est ele deserte e en celui tans 
meisme fu rome delivree de la poeste 
les rois tharquinieins et de lor 
segnorie ensi en une meisme contenence 
de tens fu li une cheue et 
li autre eslevee et creue 
babilonie adonques ausi come morte 
laissa et guerpi l eritage rome 
ausi come dame droiturere se conut 
adonc primes hiretiere e adonques primes 
chai d orient la poestes 
qui mout estoit eslevee e d occident 
s esleva et fu essauciés li nobiles 
emperes ne vos dirai ore plus de 
babilonie ne de rome en ceste samblance ne 
de lor segnories mes tant vos en di 
je et conte briefment por ce que 
vos meaus entendés quant vos 
en orés parler autre fiee 
comencié vos ai a parler 
des premerains regnes 
et de ceaus qui premerement 
i regnerent si com abrahans as ebrius 
as assirieins ninus as sichionieins 
europs et li tebiein en egypte 
d abraham vos ai conté et de sa 
lignee tant que bien m en puis 
ore taire dusques atantque je des 
autres aie avant la matere menee 
des assirieins des assirieins vos ai 
je ausi parlé mes petit a ceste fiee 
et por ce i veull je encor 
retraire quar a aus voudrai je 
des autres tant com li regnes 
en dura tenir le nombre des tens 
et le conte quar premerement 
segnor et poestis furent li roi 
si me samble raisons et droiture 
premerains i regna ninus yy ans et 
yy ans apres semiramis sa feme et 
puis apres zameis lor fiz yy ans toz 
ensamble tot ce vos est bien 
dit et conté ariere et por ce ne m en 
blasmez ne reprendés mie quar 
je ne recomence si en som si por 
ce non que cil que letré ne sunt mie 
entendent meaus l estorie et 
asses brement vos sera la continuance 
dite quant cis zameis ot yy ans regné de 
sa vie si regna cres premerainement 
en crete et de lui fu ele crete apelee 
et li auquant dient que saturnus 
qui fu peres jupiter en fu premerains 
sires et cis cres nori et repust 
jupiter por son pere qu il ne le fesist 
ocire dont li auctor dient et 
content et comencent lor fables 
apres zameis fu d assyre quars rois 
arius yy ans et puis aralius yy 
et au novisme an de cestui sunt 
pluisor qui dient qu adonques 
primes regna li rois cres en crete 
et li autre dient mes au tans 
que je vos ai dit ariere apres 
arius regna en assire et en babilonie 
xerses yy ans et adonques 
comensa premerement li regnes de gresse 
dont innacus premerement fu rois et sire 
et yy ans en maintint l onor et la segnorie 
bien le vos ai dit devant et de io 
sa fille apres xerses regna armametres 
septismes en babilonie yy ans et quant cis 
ot yy ans si moru innachus et phoroneus 
ses fiz regna yy ans dont je vos ai bien 
conté ariere apres armametres regna en 
assire et en babilonie belochus 
octismes yy ans e en celui tans 
que cis belochus estoit rois 
envairent par bataille telchises 
et cariacus phoroneum qui rois estoit 
des argieins c est des grijois 
qui ensi primes apelé furent dont 
mout fu grande la bataille 
mes en la fin telchises et cariacus 
et tote lor gens desconfi furent 
et chascié de lor terres 
voire cil qui vif eschaperent 
car moult en i ot de mors ce poés 
vos bien croire quar d armeures 
avoient adonques petit de defense 
en la fin thelchises et cariacus ne 
seurent ou fuir ne que faire 
si se penserent qu il se soustrairoient 
et osteroient si de totes meslees et 
de totes batailles qu il nulle n en 
douteroient lors s en alerent et si 
puplerent et estorerent rodes qui 
adonques par son premier non estoit 
offiusa apelee et la traistrent il 
en cele isle por ce qu il i fussent 
a seurtance e ce furent cil qui primes 
abiterent en l isle de rodes et 
por ceste cremance 
et en celui tans ausi fu uns doloives 
en achaie dont ogiges estoit rois 
et ce meismes vos ai je rementeu 
ariere mais ce et el vous repren je 
por meaus suir la continuance par celui 
doloive fu petit s an failli tote 
achaie guastee 
et li rois ogiges et les cites 
qu il avoit faites et estorees destruites 
et ses mainees quar les habundances des 
aigues et des grans pueives emplirent 
les valees et covrirent les terres si que 
avisonques en eschapa nulle creature 
ensi fu destruis et par tel pestilence 
li rois ogiges qui funda premerement 
la cite d eleuse 
apres belocus regna baleus yy ans 
et de babilonie sire et d assyre 
e apis regna apres phoroneum en 
gresse yy ans ensamble ens ou tans de ces 
fu la grans famine si com je le vos 
ai ariere dite et vint jacob 
a joseph son fill et tuit si frere 
et apis estora menphin en egypte 
et sparte fu ausi adonques estoree 
d un fill le roi phoronei qui ot 
a non spartus et por ce en fu ausi la 
cites apelee apres baleus regna 
althadas en babilonie yy ans e as argieins 
argus li fiz apis yy ans 
auques sens batailles dont on face 
noient de memorie e ens ou tans de 
ces fu prometheus cui on cuidoit 
adonques qu il feist homes et femes de 
fust et de pierre parler et aler oir et 
entendre apres althadas regna mamithus 
yy ans en asyre e as argieins creansus 
premerement prestre solonc lor costume 
c est por faire festes et sacrefices 
a lor imagenes qu il aoroient si com 
je vos ai dit ariere li prestres 
fu callithias apelés qui premerains 
ot cele segnorie apres ce que mamithus 
fu trespassés de ceste vie fu rois 
de babilonie et d asire mathaleus yy ans 
ensamble e en egypte regnoit thomosis 
au tans de ces dist on c athilas li 
frere promethei fu sages atronomieins 
et de grant science et por ce cuidoient 
la fole gens qui adonc estoient qu il 
soustenist le ciel et si le disoient 
e adonques vint syrus en la contree 
qui de son non fu sire apelee apres 
mathaleus fu rois de babilonie sperus 
yy ans cis fu li tresimes 
ou disuitisme an qu il ot porté 
corone fu nés moyses li prophetes 
a cui li lois des juis fu premers 
donee e apres machaleus fu rois 
mamilus yy ans e au tans de cestui 
fu rois des argieins forbas sistes 
yy ans d aage or dient li plusors 
et content que au tans que cist 
regnerent fu primes prometheus et 
athals ses frere et argus et io et 
sa fille promethei et tels i a 
qui dient que tuit cist ne 
furent dusques ou tans que cecrops 
regna en athenes apres mamilus 
regna en babilonie et en asyre sparecus 
yy ans e triopas as argieins yy et yy ans 
et adonques ou tans que moyses 
ot yy ans d aage regna premerement 
cecrops en tessale mes devant lui 
en avoit hemon esté premerement 
comencemens et sires et ce fu cil 
qui adonques estora et funda primes 
la cite d athenes qui tant fu puis 
renomee et tres ce que cil regna primes 
et il comensa sa cite a faire ot 
yy ans et yy et yy dusques a la 
destruction de troies e en celui tans 
ausi nasqui et cruit premerement 
sor le tor d athenes la premeraine 
olive que onques fust veue ne trovee 
cecrops sacrefia premerainement 
un buef en l onor de jupiter 
qu il essausa et aora primes 
apres ce que sparetus fu partis 
de ceste vie regna as assirieins 
astacadis yy ans et as argieins 
crotopus yy an et as athenieins 
granaus yy ans segons rois en la 
segnorie e apres cestui regna en athenes 
tiers rois amphicteon yy ans ne plus ne 
mains si com dist l estorie 
segnor en celui tans coru uns si 
grans doloives en thessale que tote la 
contree en fu confundue 
et guastee quar les grandes aigues 
qui des nues descendoient et de la 
terre habundoient noierent tot homes 
et femes et bestes forsque petit 
qui par les montaignes eschaperent 
adonques tenoit le pais et la terre entor 
le mont qui parnasus est apelés 
deuchalion et en estoit sires 
a cele haute montaigne vindrent les 
pluisors gens affuiant por avoir 
guarandise deuchalion qui en estoit 
rois les retint et reconforta si com 
il pot ens en la montaigne tantque les 
aigues furent alees et abaissees 
et apres ce retraist chascuns la ou 
il soloit manoir et estre si se 
repristrent a lor guaagnages 
et de ce avint que li actor 
et li poete qui content les 
fables en lor livres dient que dou doloive 
n eschapa nus hom en vie plus que 
deucalion et pirra sa feme 
et par ces fu restoree tote li 
humaine lignee e adonques encore 
dist platons et tesmoigne que 
mout de crueaus pestilences et de 
maladies avindrent en ethiope 
en celui termine e en inde ausi ot mout 
de batailles por quoi ausi mout de 
gent perirent et morurent et egypte 
ausi vindrent sor le roi pharaon 
et sur son regne les grans tribulations 
qui bien vos seront encore racontees et 
por quoi venoient adonc au siecle et 
as gens totes ces malaventures 
se por ce non qu il en deu 
ne creoient e adonques ausi 
fu il tres grans caure desmesuree 
en ethiope et en sithe par 
quoi li airs fu si destemprés 
plus qu il ne soloit que poi s en 
failloit que les gens tuit n i moroient 
et de ce dient et racontent 
li auctor la fable coment 
pheton esploita envers son pere 
por ce ne vos en veull 
je de ce plus longe parole traire 
quar tot ce est niens se tant 
non que je vos en di de la grant 
caure e puis apres ce que crotopus fu mors 
regna as argieins stelenus yy ans et a 
athenes erictonius et as assyrieins 
amintes yy ans or vos dirai coment 
stelenus et par con grant felonie il 
perdi son regne en celui tans estoient 
dui frere danaus et egistus qui 
regnoient en une des parties 
de sithe danaus se porpensa de trop grant 
male aventure qu il toudroit a son 
frere son regne e que fist il 
adonques egistus avoit yy fiz 
ceaus ocist et fist ocire 
danaus lor oncles toz ensamble 
fors un tot soul qui en 
eschapa par aventure cil ot non 
linceus qui apres son oncle 
totes ores tint le regne et si 
ne vos esmerveillés mie si 
egistus ot tant de fiz com je 
vos raconte quar li paien 
avoient tant de femes com il tenir 
en voloient et ont encore 
quant ce fu choze que danaus 
ot faite ceste grande desloiaute 
et ceste felonie il meismes fu 
apres ce chaciés de sa terre et 
si ala a stelenum qui estoit rois 
des argieins et il le retint en son 
regne puis ala tant la choze que 
danaus li toli son roiaume ensi fu rois 
danaus des argieins si regna yy ans 
si fist mout de malaventure e de son 
non furent puis li argiein ce sunt 
li grijois danaiein apelé ensi 
muoient li non des terres et 
li regne au tans de celui 
funda dardanus dardaniam 
segnor ci est li comencemens 
de troies cis dardanus en 
fu de la vile la premeraine 
cemence par cestui orent il 
premiers a non dardaniein 
apres orés vos bien por 
quoi il orent a non troiein 
si vos i volés entendre 
en celui tans fu en gresse fais 
li premerains chars et la premeraine 
charrete si l i fist erictonius 
qui mout fu bons engineres et 
sages et neportant si n avoit 
il ja en autres contrees en celui tans 
ausi menoit sa segnorie en une 
des parties d egypte joste le nil 
busiris qui faisoit ausi 
mout de desloiautes et de felonies quar 
toz ses ostes qui a lui venoient 
et herbergoient faisoit il 
ocire si en prendoit le sanc si en 
faisoit a ses deus sacrefices 
e en celui tans vindrent 
de thebes en egypte phenix 
et cadinus en la terre de sire 
et si regnerent a tyr et en 
sydone e puis estora cadinus 
thebes qui or sunt 
en l isle de moisson estives 
apelees quar la ala 
il sa seror querre que 
jupiter en avoit ravie 
et puis l ot a feme qui 
regnoit en crete la dame ot 
a non europe si en issi 
grans lignee e en celui tans 
ausi fu mors moyses li prophetes 
e adonques ausi 
ala perseus de gresse en asye et 
la en une des parties lor coru sus 
par bataille si i conquist 
grant terre dont les gens diverses 
furent par lui vencues et 
desconfites et il de son non 
mist le regne a non perse et 
persans le pueple apres 
ce c amintes fu trespassés 
de ceste vie regna en babilonie 
et asyre bolochus dis et 
nuefismes yy ans cis ot une 
fille jossa fu nomee qui avec 
son pere regna par yy ans et en 
fu roine ou tans cestui 
regna cadinus a thebes et de 
sa fille qui semele fu apelee 
nasqui liber qui en inde 
mist les bones apres les grandes 
batailles qu il i ot faites 
quant plus n en peut aler avant 
et si dist que celes ne 
seroient jamais par null home 
passees mes puis i fu alixandres 
qui les passa mes ce fu moult 
petit de voie adonques en 
celui tans ausi fu bithinia 
fundee si le funda et estora 
phenis et ele estoit devant 
arundina apelee et adonques fu 
linus de thebes et zetus et 
amphion cist troverent 
premerement l art de musique 
en egypte regnoit adonc 
menopes qui yy ans tint le regne 
et as dardanieins regnoit erictonius 
qui fu fiz dardani ce me samble 
apres bolochus regna as 
assyrieins bellesparis yy ans 
en sa segnorie adonques funda 
sisiphus ephire qui or est 
corinte apelee e en celui tans 
conte on et dist que frixus 
et elles sa suer s enfuirent por lor 
marastre et si les enporta uns moutons 
a un visage d or parmi la mer 
andeus ensamble 
mes bien sachés que ce fu 
fable qu il sor un mouton s en 
alassent mes il en alerent en 
une nef ou il ot paint o taillié un 
mouton doré a signe et c est 
ce c on en doit meaus croire 
apres bellesparis regna en assyre 
lamprides oitismes rois puisque 
ninus ot esté sires cis lamprides 
tint yy ans le roiaume e as argieins 
regna tresimes rois pretus yy ans 
et as athenieins regna septismes 
rois cecrops li secuns yy ans 
sychionie sychion dis et nuefismes 
yy ans de cestui sychion 
orent nom li sychioniein et 
devant lui avoient a non li 
egialiein ens ou tans de ces 
regna as dardanieins tros qui 
troieins de son non apela et noma 
troieins si com li estorie conte 
apres lamprides regna as assirieins 
sosares yy ans e as argieins 
regna quatorsimes acrisius 
adonques yy an e a lui failli 
li roiaumes qui dura yy ans et 
yy si vos dirai coment 
li regnes prist definance ou tans 
que cis acrisius regnoit estoit 
perseus de grant puissance et 
si regnoit en micenes et ja avoit 
si com je vos ai dit conquise 
perse et faites pluisors batailles 
quant il fu repairés il ala 
as argieins et tant i monta lor 
afaires qu il ocist acrisium si 
en retint le roiaume et si le 
sousmist a la segnorie de micenes 
ens en celui tans estora liber 
qui as indieins s i fu combatus 
le cite de nise jouste le flum 
indiein et amphion regnoit a 
thebes apres sosares regna as 
assyrieins lamperes yy ans e as 
hebrius furent adonc juge 
delbora et barach yy ans e as 
sychionieins polibus vintismes 
yy ans e as athenieins pandion 
yy ans e as micenieins euristeus 
yy ans et as egyptieins ramses 
yy ans toz ensamble ens ou 
tans de ces regna en phrige 
li rois mida et ilion de ilo 
fu premerement comenciés ylion 
qui puis fu de grant renon et 
de grant segnorie e en celui tans 
ausi fu la bataille ou liber fu 
ocis quant il se combati envers persen 
le roi roi de perse et si fu mis en 
l isle de delphos en sepouture 
e si estoit pains jouste l imagene 
apollinis qui d or estoit faite 
ausi com se ce fust une damoisele 
et savés vos por quoi on l avoit paint 
deseure sa sepouture en tel figure 
por ce qu il menoit avec lui tot 
tans damoiseles en ost hardies 
et combatans avec sa chevalerie 
e quant il ordenoit ses batailles 
homes et damoiseles metoit ades 
ensamble tele estoit sa 
costume apres lemperes fu rois 
as assyrieins pannias yy ans 
poestis rois et sires adonques 
fu milethe fundee et faite e adonques 
furent les premeraines karoles 
comencees en delphos si les comensa 
philamon qui adonques estoit de 
grant segnorie en celui tans 
beau segnor fu dedalus 
dont li auctor et li poete 
content et dient lor fables 
quar il dient qu il faisoit les 
ymagenes movoir et aler tot ensamble 
et ce fu mesonge ains vos dirai 
la verite coment ce pooit estre 
cil dedalus estoit bons maistres 
et sages de faire ymagenes et de 
maisons et d autres chozes et li 
autre qui ymagenes devant lui 
avoient faites et il meismes 
ausi une grant piece les faisoient 
ensi que li cors et les jambes 
et li pie estoient tuit 
d une piece et tenoient ensamble 
et puis creut tant dedalus le 
maistrie qu il les pies et les 
jambes tailloit par eaus ensamble 
et le cors par lui et puis ajognoient 
l un a l autre et si sotilment 
qu il movoient quant on les adesoit 
et aloient avant et avant et ariere 
et por ceste choze cuidoient 
et creoient la fole gent qui adonques 
estoient et de ce noient ne 
savoient que les ymagenes 
se remuassent et alassent or le 
lairai de ce ester et dou reconter 
de ceaus dont li auctor racontent 
et dient lor fables quar se je de 
trestout voloie raconter et dire 
trop avroie a faire si me prendrai 
a raconter de la destruction de thebes 
que fu ausi en celui tans et 
si dirai apres coment et por 
quoi li regnes de femenie fu 
puplés de damoiseles et de la grant 
bataille qu eles orent vers lor 
voisins qu eles toz conquistrent 
et coment hercules les desconfi 
por ce qu il les ot souprises et 
puis apres vendra de troies li 
grans afaires dont les batailles 
furent grans et desmesurees 
mes ci en dedens vos lairai a dire 
coment tantalus ravi ganimedem 
qui fu fiz le roi tros qui 
sires estoit des dardanieins et le 
grant bataille que puis en fu meue 
si com phanocles li poetes le 
dist et raconte et si lairai 
ausi les grans estris et les grans 
meslees des dardanieins envers 
le roi pelopem a raconter quar de 
ce n avons nos mes que faire 
e si trespasserai ce que palefatus 
li poetes raconte des thebanieins 
et des spartanieins coment cadinus 
et perseus s et les maus et les paines 
grevouses en sofrirent et si lairai 
a raconter coment 
pandion li rois d athenes s enfui 
et fu chaciés de son regne et coment 
atreus et thiestes s entrehairent de 
grant haine et les luxures et les murtres 
qui si malaventurous furent entr 
eaus m estuet trespasser et laissier a dire 
segnor adonques en celui tans bien 
yy ans devant ce que rome 
fust comencee a faire ne que romulus 
fust nés par cui ele fu 
fundee premerement et remus 
ses freres n estoit nus regnes 
avisonques ou il n eust 
batailles o murtres desloiaus entre 
rois et princes luxures desloiaus 
i estoient maintenues toz 
estoit li siecles abandonés 
a peches et a malaventures 
et por ce venoient sor eaus 
les tempestes et les destructions 
en maintes manieres segnor 
nus n estoit en deu creans 
adonques fors un poi de gent 
de la lignee des hebrius et ne mie 
tuit cil encore qui de la lignee 
des fiz israel venu estoient 
e por ce estoit li siecles toz 
en tribulation et en meslees qu il 
en deu n avoient fiance ne creance 
uns rois estoit adonques 
en thebes riches et poissans 
laius estoit apelés ce me 
samble feme avoit haute dame 
de son lignage bele a desmesure 
iocasta estoit par nom apelee 
cis rois puissans laius qui riches 
hom estoit et sages ot un fill 
de dame iocaste sa feme mout tres bel 
quar quant il fu nés 
ne convenoit mie querre plus 
bele creature quant li rois 
laius qui mout avoit veu 
avenir par le munde de pluisors 
aventures sot qu il avoit un beau 
fill de dame iocaste sa feme 
il ala a ses deus et as 
devineors por savoir et por entendre 
quels cil fils porroit estre 
et coment il se maintendroit 
et a quel proece il vendroit 
en sa vie respondu li fu que cil 
fills seroit merveillous et 
qu il ociroit son pere 
quant li rois laius sot et 
entendi ceste choze mout s en 
esmerveilla et si n en sot 
que faire et bien sachés 
que mout fu dolans en son corage lors 
comanda a la roine sa feme 
que celui anfant fesist 
sans nulle faillance et sans nulle 
atargance ocirre et destruire 
la mere ensi come mere 
quant oi ensi parler le roi 
si en fu mout triste 
et totes voies en la fin n osa ele refusier 
sa comandise ains fist prendre 
l enfant si l en comanda a porter 
ensus de li en la forest et si le 
comanda a ocire li sergant qui 
l enporterent virent l enfant 
si tres bel et de si gentil 
forme qu il se penserent que ja 
ne l ociroient ains le pendroient 
en la forest par les pies a un 
arbre por ce que les bestes 
sauvages ne le devorassent s eles 
a terre gisant le trovassent 
et ensi le lairoient si en 
convenist bien les deus o de sa 
mort o de sa vie ensi 
com li sergant l orent 
pensé et devisé tot ensi 
le firent lors pendirent 
l enfant a un arbre par les plantes 
des pies qu il li trauerent 
ensi le laissierent et si s en 
tornerent et quant reparié 
furent au roi et a la roine 
nuncierent que l enfant ocis 
avoient li rois le vout 
bien qui la malevanture que li 
estoit pronuncie cuida avoir 
eschivee mes ensi n ala mie 
la choze ains avint ensi com 
ele devoit estre ne n en 
pot estre changee ensi avint 
adonques qu en la forest ou cil enfes 
qui edippus estoit par nom apelés 
estoit par les plantes pendus 
chassoient li veneor le roi 
polibum de micenes a ce qu il 
par la forest erroient et 
aloient il oirent l enfant 
plorer et crier si ascouterent 
et si traistrent a cele part 
por veir que ce pooit estre quant 
il virent l enfant mout s en 
esmerveillerent et tantost le 
desloierent et osterent de 
l arbre si l enporterent au 
roi polibum si li baillerent 
et li raconterent lor aventure 
de l enfant et coment il 
le troverent li rois 
polibus en fu mout lies 
quar moult vit l enfant de bele 
faiture lors le fist bien norrir 
et guarir de ses plaies et de 
ses plantes et si dist que ce 
seroit ses hoirs quar il n avoit 
ausi ne fill ne fille 
ensi com vos oés fu edippus 
nés et norris par grant diligence 
et bien veull que vos sachés 
que li rois laius de thebes ne la 
roine jocasta sa feme ne mistrent 
mie non a cest enfant qui lor estoit 
mes li rois polibus d archade li 
mist le non edippus por ce qu il 
les plantes des pies avoit trauees 
segnor li rois cadinus qui 
primes funda thebes ot yy fiz 
qui apres lui tindrent la cite 
li uns de ces yy ot a nom 
athamas et penteus li autre et apres 
ce regna li rois laius qui fu de 
lor lignee edippus qui fu avec le roi 
polibum d archade par tel maniere 
com vos avés oie et entendue 
cruit et forma et devint 
beaus a merveilles li rois 
polibus le cherissoit et amoit 
mout durement si come celui a cui 
il cuidoit laissier tot s onor et sa 
segnorie edippus en devint orgueullos 
et cointes si com cil qui cuidoit estre 
fis le roi polibum d archade par tel 
maniere com vos avés oie 
et oirs droituriers de la terre 
mout devint fel et malicious 
a ceaus qui tenoient sa compaignie 
quar il ne prisoit noient 
lor afaires et si cuidoit desor 
aus toz estre si com lor damoiseaus 
et lor sire tant ala 
ensi la choze c un jor avint 
que edippus qui grans estoit et fors 
et beaus a merveilles si corrousa a un 
sien compaignon ne sai por quel 
chose mes tant alerent les paroles que 
cil li dist et demanda por quoi 
il se faisoit si orguoillous et si 
desmesurables edippus li 
dist por ce qu il le voloit et devoit 
faire et cil li dist en oire 
' onques ne le faites por ce que 
vos cuidiés que li rois polibus 
soit vos peres quar bien sachés 
qu il ne l est mie ains fustes 
trovés en la forest obscure ne ne 
seit on qui fu vos peres ne qui 
fu vos mere et por ce ne vos devés 
vos mie tant enorguoillir que vos laidengés 
ne moi ne les autres mes porpensés vos 
qui vos estes et si ne vos cointiés 
mie trop por ce se li rois polibus demonstre 
en vos sa franchise " 
quant cil ot ensi dit edippus ne fu mie 
a aise quar il cuidoit estre fiz au roi 
et or li avoit cil dites tels noveles 
que mout li desplaisoient il ne sot que faire ne 
que dire mout estoit a malaise tant qu en 
la fin se porpensa qu il iroit au roi 
et si le conjureroit de ceste choze 
et si ce estoit mesonge que cil li avoit 
dite il li feroit a grant dolor finer la vie 
et si li rois li disoit que ce fust 
verites donc n i avroit il que de 
serchier et de querre tantqu il savroit 
s il onques pooit qui fu ses peres et 
por quel choze le deguerpi sa mere 
adonc n i ot parlé plus a cele fiee 
mesque au roi en vint droitement 
edippus et si li demanda a consell 
et conjura sor les deus qu il aoroit 
qu il ne celast mie ains li desist 
qui estoit ses peres et s il 
conoissoit sa mere li rois 
l esguarda ou visage si li sambla mout 
tristes et si li dist qu il 
avoit ore et ne savoit il bien 
qu i estoit ses peres edippus li 
respondi et dist ' sire ensi n est 
il mie mes je vos pri mout que 
vos verite m en dites et se ce non 
je n aresterai plus en vostre roiaume 
ains m en irai en autre contree 
por savoir et por entendre se je ja de ceste 
choze novele poroie oir et entendre " 
quant li rois oi ensi parler edippum 
et il le vit si dolant et triste 
dolans en fu mout en son corage 
quar il l amoit mout de grant maniere 
mes totes voies en la fin por ses 
deus dont il l avoit conjuré 
li dist qu il n estoit mie ses peres 
et puis li conta tot ensi com il ala 
chacier en la forest et coment si 
braconier l avoient trové a l arbre 
et qu il l avoit fait norrir et 
guarir tantqu il beaus et grans et 
sages estoit or avroit apres lui 
tot le regne quar il n avoit oir qui le 
tenist ne fill ne fille edippus dist 
au roi qu ensi ne seroit il mie ains en 
iroit querre et savoir qui fu ses peres 
atant en laisserent ester la parole 
et edippus s est mis a la voie sains 
atargance et ala tantqu il vint 
a un temple d un deu que cil de la 
contree aoroient cil deus si estoit 
apelés et només en lor language apollo 
segnor c estoit li solaus qu il 
aoroient ensi si l apeloient 
imagene i avoient faite d or 
et de quuevre grande et plenere 
et si seoit sor un char a yy roies 
fait de mout riche samblance li diables 
habitoit en cele ymagene qui parloit et 
donoit respons a ceaus qui a li 
venoient et qui l aoroient et savés 
vos por quoi cele ymagene estoit sor le char 
asise por ce que li solaus en cui 
senefiance ele estoit faite oire tot 
ades sans soujor et par le monde 
fait son cors or esguardés com 
les gens estoient fol et non sachant 
adonques que creoient et cuidoient 
que li solaus fust deus et la 
luna deuesse si laissoient aourer le 
creator de toute choze si aoroient 
le creature qu il avoit cree et 
faite quant edippus vint ou 
temple il s agenoilla devant l imagene 
et si comensa mout de cuer a faire 
orison et sa proiere al deu qu il 
vers lui ne fust iriés et qu il li 
respondist et desist qui estoit ses 
peres et ou il en porroit oir novele 
et s il ce li disoit n en doutast mie 
qu il ne le servist et aorast toz les jors 
de sa vie adonc comensa a muir li diables 
qui estoit en l imagene 
et apres en issi une vois auques orrible qui 
li dist qu il vers thebes en alast et la en 
oroit il noveles edippus qui ontos 
estoit de ce qu il enqueroit tel merveille 
se tresleesa mout de la novele qu apollo 
li avoit dite lors issi dou temple 
quant l imagene ot parfundement 
enclinee si remonta sor son cheval 
et tantost se mist a la voie por aler 
vers thebes quant chevauchié ot 
tant qu il aprocha la contree il 
entra en un chastel que on nomoit 
phoces et en celui chastel avoit 
moult grant joie et s i faisoient 
nouveaus jues cil de la vile sique 
tuit cil dou regne environ venu 
i estoient por veir les jues qui establi 
i estoient a cele grant feste et a cele 
grant assemblee vint edippus en la vile 
n i ot mie grantment aresté tot a cheval 
quant grans meslee sorst entre ceaus 
qu i juoient la bataille cruit et enforsa 
par grant aramie li deforain se traistrent 
vers les portes et edippus avec qui ne 
s en melloit mie mout i avoit de ces gens 
grans compaignes a ce qu il a grans presses 
des portes issoient li rois laius de 
thebes venoit a grant compaignie por 
veoir les jus et la feste quant il 
vindrent a la porte et sa maisnee 
entendirent qu el chastel avoit grant 
bataille ens voudrent entrer mes ne 
peurent por la grant presse la 
recomensa la bataille grans et 
pleniere et entre les autres 
edippus i ocist le roi laium son pere 
teus i a qui dient qu il 
l ocist au clore dou flael de la porte et 
teus i a que dient de s espee 
or vos en tenés au quel que 
vos voudrés mes ensi fu mors li rois 
de thebes mes ne sot nus de ses gens 
qui cil estoit qui l avoit mort 
quar tost se refu edippus mis entre 
les autres entor le roi de thebes 
comensa li dueus grans et oribles 
de sa maisniee et de pluisors autres 
le cors pristrent et si le reporterent 
ariere a la roine jocaste sa feme 
qui grant duel en fist e apres 
tot ce mist on le cors en cendre 
c est c on l arst 
quar tele estoit adonques lor 
costume et apres fist on un mout 
riche sarcu faire de blanc bois 
et de porfire si mist on ens les 
cendres dou roi ensi ot il 
sepouture en un temple d un 
de lor deus solonc lor costume 
segnor apres ce se departi 
edippus de phoces et si se mist 
a la voie por aler a thebes por ce 
qu apollo li avoit dit que 
la oroit il noveles de son pere 
et qui fu sa mere il n ala mie 
le droiturer chemin ains ala 
par devers la mer dejoste une 
montaigne ou uns monstres habitoit 
de merveillouse maniere ne puis 
laissier que je ne le vos devise 
selonc ce que li auctor en racontent 
cors avoit de lion et pies et ongles 
et tres les ars en amont avoit cors 
et visage de damoisele cruel et 
espoentable cele beste 
avoit si la montaigne esfranchie 
par sa crueute et tote la terre 
joste la marine qu il n i osoit 
aler hom ne feme ne autre creature 
spin l apeloient cil de la contree 
quant il avenoit choze par 
aventure que chevaliers o autres hom 
passoit par iluec qui ne s en donoit 
guarde spins li venoit au devant 
enmi la voie et quant l avoit aresté 
si li demandoit un adevinail et se 
cil cui il le demandoit ne li 
pooit dire la beste li corroit tantost 
sus si le devoroit en mout brief termine 
et si avenist choze que 
cil a cui ele demandast le devinail 
li seust soudre et dire ocire le 
peust cil s il vousist 
ja ne se meust la crueuse beste tant 
chevaucha edippus tristes et pensis 
toz sous sans compaignie qu il 
s enbati sor celui diable de mout loing 
l ot veu venir li serpens quar il 
estoit haut sor la montaigne 
s en demena grant joie quar grant 
tans avoit qu il n i avoit veu venir 
mais home null s en avoit grant pesance 
quar nus qui en seust noveles ne s i osast 
enbatre au devant vint edippus si l aresta 
en la voie et lors li demanda s il voudroit 
a son adevinaill respondre par si que 
se il le sauvoit qu il le porroit ocirre 
o se ce non il perderoit la soe vie 
quar ensi avoit il sa loi asise 
edippus esguarda la beste si le vit 
mout hisdose et grande et parcreue ne 
fu mie merveille s il en ot doutance 
mes totes voies ses verais cuers li 
rasegura son corage et si dist et respondi 
au serpent qu il ne s atargast mie de dire 
ce qu il li devoit dire spins li dist 
' or entent bien quar je n i 
veull plus atendre une beste 
est qui est de tel nature 
que quant ele est premerement 
de sa mere nee qui est de tel maniere 
et de tel feblece que ne puet aler 
se sa mere ne le porte et puis 
enforcist ele tant qu ele vait 
a yy pies sans l aie de sa mere 
et puis a yy et puis a yy sans 
doutance et puis vit ele tant que par 
feblece la convient a yy pies 
remetre et puis a yy par destrece 
or me di quels beste ce 
puet estre o si non tu perdras 
la vie edippus li dist ' et se je le te 
savoie dire ne seroit mesure que 
tu me tenisses le loi que tu meismes 
i as assise " spins li respondi 
que ja mar fust de ce en doutance 
quar il ne l en faudroit mie edippus li 
dist lors ' fole creature et crueuse 
de moi meisme as tu faite ta 
decevance or entent bien je le t 
avrai tost dite 
quant je fui nés de ma mere 
si febles fui par nature 
que je ne me pooie aidier puis cruic 
je tant et enforsai que je a yy pies 
aloie et quant graindre force me 
fu venue je me levai sor mes yy pies 
et si pris un bastoncel si m en alai 
apoiant tote la rue et puis quant je 
fui fors plus un petit je getai 
jus le bastoncel si alai a yy pies si com je 
fais ores et encor vendra li termines 
que par feblece me conviendra le tiers pie 
c est le bastoncel reprendre et 
puis encore refeblirai je tant qu as yy pies 
c est as yy pies et as yy paumes me 
conviendra par terre moi meisme catoner 
et restendre or t ai je sous ton 
adevinaill par quoi tu as a maint prodome 
tolue la vie et bien est raisons 
que tu le merite en aies " tantost traist 
edippus l espee si copa a spin la teste 
et ensi en fu delivre la contree 
quant ensi ot esploitié edippus 
il s en ala vers thebes la novele 
fu tost espandue et seue par tot le regne 
qu il avoit ocis spin en la grant montaigne 
en thebes en firent mout grant joie 
e quant edippus fu venus en la vile 
mout le honorerent et si distrent 
que par lui estoit dou deable delivre 
tote la contree lors se traistrent 
li haut baron de la vile a la roine 
jocaste qui dou roi son baron avoit 
grant dolor menee et si li distrent 
qu en la dolor demener ne pooit 
ele guaagnier nulle creature mes 
esguardast qu ele feroit quar ele n avoit 
ne fill ne fille qui apres li tenist 
l eritage si seroit raisons et mesure 
qu ele represist baron tel par cui la 
terre et li regnes fust guovernés 
en pais et aidiés s estranges gens lor 
corroient soure ' quar bien sachés " 
funt il ' dame qu a paines est il 
orendroit terre ne contree ou il n ait 
guerres et malaventures et por ce seroit 
bien raisons ce nos samble que vos 
segnor eussiés par cui nous fussons conseillié 
et aidié si nos ne avions besoign " la 
dame dist bien qu ele en voloit 
volentiers a lor volentes et par lor 
conseill faire tant parlerent adonques et 
distrent qu il li anuncierent qu en la 
vile avoit venu un chevalier devers 
achade qui mout estoit beaus et preus 
a desmesure quar il avoit ocis spin en la 
montaigne dont mout avoit guarie la contree 
et mout bien sambloit haus hom et de grant 
noblece tant en parlerent ensi et tant le 
loerent que la roine le manda 
qui tost fu de lui acointe 
par le los de ses homes le prist 
a baron et a segnor la roine 
segnor et dames ce fu une 
dolorouse assemblee quar c estoit 
sa mere et si avoit ocis son pere 
or poés vos bien savoir et entendre 
que diables avoit adonques ou 
monde grant puissance quar poi 
estoit de gens que deu coneussent 
la feste fu grande en thebes 
de celui mariage mes puis en fu 
grans dolors creue si com vos 
porrés asses briefment entendre 
ainsque l estorie faille 
edippus ot prise a feme la roine 
jocaste sa mere mout fu edippus 
li rois preus et sages 
mout guoverna bien le roiaume 
un grant tens si c onques ne 
trova home ne voisin qu il eust 
que li fesist guerre de sa feme ot yy 
enfans yy fiz et yy filles li 
ainsnes de ses fiz ot a non 
ethiocles et li autres pollinices 
et li ainsnee fille ot a non 
antigone mout bele damoisele 
et mout sage si com dit l escriture 
et li mainsnee ot a non ismene 
li enfant cruirent et esbaudirent 
et edippus devint d aage un jor 
avint que li rois edippus 
estoit deschauciez devant son lit 
et la roine i fu sorvenue lors 
esguarda la roine les pies le roi 
si vit les traces des plaies qu il 
avoit eues tres s enfance que li serf 
en la forest le laissarent la roine 
fu tote esbaie et si qu ele ne pot 
mot dire quar li dui serf qui l enfant 
avoient laissé a l arbre li avoient 
racontee tote l uevre et si li avoient 
bien dit qu il n estoit ne mors ne peris 
ains avoit eu socors ainsqu il guaires 
s esloignassent ceste choze fist la 
roine esbaie et neportant ele n en fist 
mie samblance adonques por ce qu il 
n en fust apercevance ains laissa la 
choze et la parole trosques a la nuit 
qu il couchié se furent et tantost 
com la maisnee s en fu alee et il 
apaisé se furent la dame geta un souspir 
de cuer parfunt si com cele qui estoit 
entree en pensee edippus qui ne dormoit 
mie li dist ' dame que pensés ore 
qui si durement souspirés mout 
m en vient a grant merveille 
et si ne vos esmerveillés mie 
dame " dist edippus ' en totes fins veull 
je que vos me dites de ceste choze que vos 
pensés ore en vostre cuer et en vos 
pensee la verite " la dame li respondi 
' je ne l vos celerai mie il avint choze 
que je pris baron en ma jovence 
un roi qui non ot laius qui mout 
proudom estoit et sages au 
roi distrent nos deu et destinerent 
qu il un fill avroit de moi 
qui seroit plains de si grant cruaute 
et de si grant felonie qu il ociroit 
son pere li rois laius qui oi cest 
afaire douta mout l aventure et si 
me comanda tantost com je fui grosse 
que si fill avoie que je ocire le feisse 
je qui dolante fui de ceste comandise 
ne l osai refuser ja fus se chose qu ele 
me fust a grief pesance tantost come 
delivre fui d un beau fill le pristrent 
li serf le roi et si l enporterent 
en une grande forest por ocirre mes il 
destruire ne le voudrent quant li 
enfes comensa a rire et li serf en 
orent pitie si com il me distrent 
et por ce ne le voudrent mie perir 
ains le pendirent par les plantes des 
pies a un arbre et ensi tot choi le laisserent 
quant repairé s en furent et je 
qui dolente et triste estoie 
lor demandai qu il fait avoient et il 
me distrent tote ceste ovre si com je le 
vos ai contee et apres tot ce 
me distrent il encore qu ansoisqu il 
de la forest si partissent virent il 
et oirent que veneor a ne sai 
quel haut home despendirent l enfant 
et avec aus l enporterent por lui 
sauver la vie de ceste choze rois edippus 
fui je en effreance et en doutance quar 
orendroit ansoisque nos couchessiemes 
percui je en vos yy pies traces et samblances 
dont a mon cuer me vienent 
merveillouses doutances rois si ne vos 
esmerveilliés mie quar quant vos 
primes en ceste cite venistes adonc 
estoit morz li rois laius mes sires 
si com vos bien certainement seustes " 
quant edippus oi ensi parler la roine 
jocaste mout s en comensa a esmerveillier 
en lui meisme et seut bien tantost 
que c estoit il meismes dont la 
roine li avoit contee l aventure 
adonc ne se puet abstenir de jeter 
un grant sospir qui delor faisoit 
demonstrance quant la roine l oi 
adonc fu ele mout esbaye et tant 
conjura le roi edippum sor ses deus 
et sor lor puissances qu il ne li 
celast mie dont il estoit venus et 
par quel aventure il vint en la 
cite de thebes quar ses cuers en 
estoit en grant effreance edippus 
targa mout a respondre a la roine 
quar trop grans dolors desmesuree 
li avoit auques sa parole confundue 
et sa pensee mes la roine qui tant 
l angoisse et tangone de parler 
et de dire le remet a la voie de sa 
parole lors comensa edippus tot 
a la roine raconter et dire 
coment li rois polibus d archade 
le nori a grant segnorie et coment il 
li faisoit entendre qu il estoit 
ses peres por avoir apres lui la 
segnorie dou regne et coment il li 
fu dit qu il n i avoit droiture 
ne iretage quar li rois polibus ne li 
apertenoit mie et coment il s en 
departi dolans et tristes 
e ala au temple ou apollo estoit 
aorés por respons prendre qui ses peres 
estoit et en quel contree il le 
porroit trover sans plus atendre 
e coment li deus li ensegna qu il 
vers thebes tenist sa voie et la 
porroit il oir et entendre qui fu 
ses peres et qui fu sa mere 
' tantost " fait il ' dame me 
ving sans atargance et esrai tant ma voie 
que je ving au chasteu de phoces 
ou li jue noveau establi estoient 
et la sans nulle doutance fu que 
je ocis le roi laius qui fu 
vos sires mes de ce que ce eusse 
je fait ne fu parcevance 
lors me remis a la voie por venir 
vers ceste cite ou je vos ai 
prise a feme quant la roine entent 
ceste choze mout fu dolante et 
triste quar li cuers li dist 
et adevine que edippus estoit 
ses fiz qui ses barons estoit et 
ses sires et si avoit ocis son pere 
lors comensa a plorer sans delaiance 
et edippus qui bien rentent 
l aventure ot asses dolor et pesance 
et la roine qui ne s aseura mie est 
isnelement de son lit levee et si 
a une chandele esprise et si 
l a au lit aportee por plus 
certainement savoir l aventure merveillouse 
lors fist au roi ses pies descovrir si 
perciut et vit les traces que li serf 
en la jovenece li avoient faites 
adonc n ot nient de confort en la 
roine ne ou roi ausi edippum 
quar or a primes savoient tot 
certainement l aventure la roine se 
desmente cui nus ne reconforte 
et dist certainement qu ele est 
la plus maleuree feme de tot le 
munde et cui deu ont plus obliee 
et plus agravee de sa dolor et de sa pesance 
ne m estuet mie faire demonstrance 
quar qui tote la voudroit descrire 
mout i avroit a faire et a dire 
et dou roi edippum que vos diroie 
cil demaine dolor merveillouse 
et se plaint et desmente et dist 
que trop est mauvaise sa vie 
' dame " fait il a la roine 
' de ceste aventure ne vos devés vos 
mie tant plaindre com je fas quar la 
dolors m en est plus greveuse 
quar je sai bien que li deu me heent 
qui de ceste grande tristece ne m ont fait 
demostrance or puis je bien savoir 
qu il me heent et ne mie por ce que 
je bien servis n es aie " 
ensi et par tels paroles de tristor ont 
tote la nuit dolor demenee e quant vint 
a l ajornee li rois se leva si s en vait 
au temple por plus sa grant dolor 
complaindre la plora et guaimenta sa grant 
viellece qui a grant viellece estoit cheue 
larmes et sospirs erent tot ades 
en sa compaignie segnor et dames la roine 
jocaste n avoit mie plus grant leece et 
ce n estoit mie de merveille quar ele 
bien certainement savoit que de son 
fill avoit ses enfans et fills et filles 
ensi com je vos ai dit ariere que vos 
je plus parlongant la parole ne devisant 
lor dolor ne lor tristece tant plora 
li rois edippus que par les larmes 
que assidueusement des oills li cheoient 
perdi il sa veue adonc a primes perdue 
la veue fu sa dolors doblee et creue 
si duj fill ethiocles et pollinices 
qui jovencel estoient lor pere qui en 
dolor et en misere estoit cheus 
mout durement despitoient 
et il ses grans cris et ses lamentations 
ooient ne faisoient autre choze qu il 
en gaboient rois edippus qui de 
ce avoit plus grant pesance que de nulle 
autre choze blasmoit mout durement et 
haoit sa vie et disoit c onques mais 
li deu par lor puissances n avoient 
enbatu haut home ne roi en si grant 
viltance tant li cruit plus et plus 
sa grans viltance et sa grans dolors qu il 
avint un jor que si dui fill 
devant lui venu estoient et tant le 
blasmerent et raisnerent de vilaines 
paroles qu il s aira si que par grande 
deverie sacha il les yy oils de sa teste 
qui ja tuit estint estoient en lor 
viltances et si les geta devant les 
oils de ses fils en presence li jovencel 
qui non sachant estoient monterent 
a lor pies sor les oils de lor pere 
et si les esquicherent laidement 
et defolerent or poés vos 
savoir et entendre que trop ot li 
rois edippus dolor et pesance si 
dui fill en une fosse l avalerent 
ou il fu a grant dolor et 
a grant destrece qu il fina en trop 
grant misere et en trop grant povrete sa vie 
et sa hautece 
de la roine vos veull tant dire que 
ens en la fin guerpi ele auques sa 
pesange trosques en son derrain tans 
dont bien vos sera faite demonstrance 
segnor et dames quant edippus li rois 
de thebes fu mors si com vos poés 
entendre si dui fill ethiocles et 
pollinices tencierent tost entre aus 
yy por avoir le regne a autre choze 
n entendent li oir encore 
ore que a avoir l avoir et l onor 
de lor ancessors et la segnorie 
quar sovent avient qu ansoisque li 
cors soit mis en la fosse dient 
li enfant o li parent ' partons 
partons que atendons nos ore " 
segnor cil qui s en va en la terre 
dont nus ne repaire en aporte 
avec lui sa partie et bien sachés 
qu asses est petite a ses oirs 
remaint li avoirs et li heritages 
dont il por lui ravoir donroient mout 
petite partie ausi fesissent ethiocles et 
pollinices por ravoir lor pere entr eaus 
comensa tantost la descordance quar 
ethiocles qui estoit ainsnes par eage 
disoit qu il devoit avoir par droiture 
l onor et le grant heritage pollinices 
qui estoit li mainsnes disoit et 
mostroit a son frere qu il de la 
partie de l iretage ne le devoit geter 
mie de ce et ensi fu la descordance 
entre les yy freres et la malvoillance 
si grande dont en la fin perdi 
chascuns la vie 
por ce que de ceste choze li dui 
frere si rancunoient li sage home 
de la cite parlerent ensamble et 
si traistrent as yy freres et lor 
blasmerent mout durement ce qu il 
se descordoient pollinices lor 
mostra et dist que ce par lui 
n estoit mie ains estoit par son 
frere qui le voloit partir 
et oster de l onor et de la segnorie que 
lor estoit remese de lor pere la ot 
asses maintes paroles dites et mostrees 
mes en la fin li baron tant les 
menerent qu il ensi les concorderent 
que par ans regneroient et la corone 
et la segnorie tendroient et si 
deviserent et distrent par raisnable 
demostrance que ethyocles qui estoit 
li graindres avroit le premerain an 
la corone et si en feroit sairement et 
fiance devant lor deus et devant les barons 
dou regne que quant il avroit un an 
tenue la segnorie qu il le lairoit 
autr an tenir a son frere sans descordance 
et entruesque li uns regneroit 
l autres s en iroit en estrange terre 
por honor et por los conquerre 
ensi com vos oés fu la pais entre les 
yy freres devisee par les haus barons 
de la terre et ensi la fiansa et creanta 
ethiocles a tenir sans decevance et ausi 
fist pollinices mes ce qu il le convenoit 
de la partir li tornoit a grant grevance 
et neportant ensi estoit la choze devisee 
que voidier li convenoit la contree 
tantque li ans seroit trespassés et ausi 
feroit adonques ethiocles ses freres 
adonques sans atargance se mist pollinices 
a la voie armés de totes ses armes et sist 
sor un riche cheval sans plus de 
compaignie et erra vers une grant forest 
grant aleure quar mout doutoit la malice 
de son frere por ce qu il par aventure ne 
le suist por ocire por la grant covoitise 
de tenir le regne en pais toz les jors 
de sa vie por ceste doutance erra 
pollinices grant aleure le jor 
et la nuit por eslongier sa contree 
ensi chevaucha pollinices pensis 
et tristes ne ne savoit a quel 
part il devoit traire por avoir 
recet ne repaire ne se doit 
esmerveillier nus hom qui vive 
s il au cuer avoit grant pesance 
quant en tel paor et en si grant 
doutance li convenoit guerpir son 
regne et estre povre et esguaré 
en autre regne tot si com vos 
oés a poi de delit et a poi de viande 
erra pollinices par fores et par montaignes 
tantque ce vint a 
la quarte nuit qu il torna son 
chemin vers la mer a destre 
et mout s esmerveilloit en lui 
meisme qu en tot le jor devant n avoit 
veu borc ne chasteau ne vile cele nuis 
li anuita mout orrible quar li 
airs torbla et obscuri de grant maniere 
et il entra joste la mer en une 
grant forest pleniere n ot mie grantment 
erré quant li airs comensa a 
torbler et li mers a fremir si 
leva une tres grans tempeste 
les pluies grosses et espesses 
des nues descendoient a si tres grant 
plente et a si tres grant habundance 
qu il sambloit que noier 
en deust tote creature et avec ce 
se mesloient eclistre paurous et tonoile 
orible et bien sambloit ausi 
que li yy maistre vent ventassent 
et que chascuns vousist li uns 
vers l autre mostrer sa force 
la mers bruissoit et resonoit de 
tres grandes ondes qui as rives batoient 
e en la forest demenoient li arbre 
tel friente par les vens qui s 
estraignoient qu il sambloit bien 
que la fores tote et les bestes 
sauvages qui par nature sunt 
et doivent estre crueuses si 
com ours o lion et serpent de 
maintes manieres estoient si abatu 
por la grant tempeste que movoir 
ne s osoient par tele nuit com 
je vos ai ci devisee chevaucha 
pollinices a mout grant mesaise 
et asses petite aleure quar il 
ne savoit que faire et li aresters 
li fust a grant grevance et li alers 
li estoit a pesance ensi complaignoit 
a lui meisme mout durement sa grant mescheance 
quant vint vers la mie nuit 
li vent un petit s acoisierent 
et les pluies et li tonoile ausi petit 
et petit s abaisserent et pollinices 
par l air qui esclaira percuit le tor 
et les sales de la riche cite 
d arges segnor et dames en cele cite 
avoit adonques un roi mout prodome 
et sage adrastus avoit a non 
auques estoit d eage et bien veull que 
vos sachés qu il ne fu mie de la 
lignee danai ne les autres rois qui 
devant lui en la cite regnerent ains 
fu nés de l isle de sichionie fils le roi 
thalai qui n tint la segnorie et por le 
grant sens et por la tres grant proesce 
que cil adrastus ot en sa jovenece l 
eslirent cil d arges et pristrent 
a roi et firent segnor de tote 
grece cis rois adrastus fu plains 
de grant prouece et tint mout bien 
justice et si ot de sa feme yy mout beles 
filles li une ot a non argiva 
et l autre deiphile en lor tans 
ne furent yy plus beles trovees 
ne veues li rois adrastus lor pere 
n avoit null oir masle dont moult 
avoit au cuer grant pesance mes 
par ses beles filles estoit auques 
reconfortés quar bien se pensoit 
que par eles pooit il venir a 
grant lignee et nonporquant ce li 
torbloit auques son corage qu il 
avoit veue une vision par nuit en 
dormant et une samblance o si deu 
par aventure li avoient dit et 
demonstré c uns senglers et uns lions 
seroient si gendre et si avroient 
ses yy filles que mout avoit amees 
de ceste choze s esmerveilloit 
mout li rois adrastus d arges 
et en estoit en grant effreance 
pollinices qui parceue ot la tor 
dou roi dont je ci vos ai 
faite devisance en ot mout 
grant joie quar trop estoit debatus 
et demenés de la grant tempeste 
tant ala em et a malaise 
qu il entra en la ville ou tote 
la gens couchié estoient ne sot 
que faire si chivaucha par la maistre 
rue tantqu il vint devant la sale le roi 
qui mout estoit de riche faiture 
et de bele devant a l entree ot 
yy grans ars volus et un porche ou li 
plait le roi estoient tenu et ses oiences 
laiens se traist pollinices qui aillors 
ne vit son repaire et si descendi 
de son cheval qui mout avoit male nuit 
souferte ensi fu pollinices herbergiés 
qui bien soufrist meillor aventure 
s ele li fust avenue mes bien 
savés que tele li convient 
recevoir et prendre com deus la veut 
par sa volente doner a chascun et rendre 
pollinices qui lassés estoit s asist 
et clina soi jouste une pierre si 
comensa a someillier por la lassete 
et por la grant dolor qu il avoit eue 
et son cheval tenoit ausi par les 
regnes qu il avoit en son bras mises 
a ce qu il estoit en tel maniere et que 
ja avoit auques la grant dolor obliee 
par ce qu il estoit endormis por 
le tres grant mesaise qu il ot sofferte 
uns autres chevaliers vint 
illueques pres par tele aventure 
quar a force avoit deguerpi sa contree 
thideus ot a non le chevaliers 
preus et cortois et sages et 
fiz estoit le roi de calidonie 
cis tideus ot yy freres dont li uns 
ot a non menalippus preus et cortois 
et sages et li autres meleager 
s en avoit l un ocis en une forest 
par grande mescheance li un dient 
et s acordent que ce fu menalipum 
et li autre meleagrum et teus i a 
qui dient que ce fu un sien oncle 
por ceste aventure et 
por ceste grande mescheance avoit 
voidié tideus son regne et en aloit 
cum iscilliés en estrange contree 
de ses proueces ne de ses grans chevaleries 
ne se taist mie l estorie ains en orés 
avant si com raisons iert et droiture 
en cele meisme nuit que je vos ai 
devisee ot il chevauchié par la forest 
antie et soferte la dolor et la paine 
tantqu il vint par l asens 
de la tor ausi com pollinices en 
la noble cite d arges lors se mis 
en la maistre rue sans atargance 
quar la tempeste et la forte nuis 
le destraignoient tant erra qu il 
vint devant le sale le roi ou 
pollinices ot pris son herbergage 
sans ce que point i eust de compaignie 
fors ses armes et son cheval qu il 
avoit trait devant le porche por le 
forte nuit et por la tempeste tideus 
cui cele meisme destrece quace 
vint a l arc volu et si n atarga 
mie de descendre et lors volt 
si ens mener son cheval et lui 
meisme por herbergier par sa 
grant destrece mes li destriers 
pollinices qui senti le freor 
de l autre tira a lui son 
frain et grata et herni tant 
durement que pollinices qui 
aloit soumeillant en fu en 
grant esfreance tantost 
sailli sus pollinices si vit 
le cheval et le chevalier armé 
de totes armes il n atarga mie qu il 
ne saillist en la sele de son 
destrier por ce qu il ne fust deceus 
par aucune aventure et tantost 
demanda a tideum et dist 
' sire chevaliers qu estes vos 
venus querre " tideus li respondi 
mout simplement sans plus d atargance 
que la forte nuis et la tempeste 
l avoient ilueques amené par aventure 
pollinices li dist que la ne herbergeroit 
il mie mes alast aillors hostel 
querre quar il premerainement i 
estoit venus si ne voloit mie 
por lui soffrir mesaise ne destrece 
tideus li respondi 
qu il disoit vileinie et qu il li 
sambloit qu il n i peust mostrer 
vive raison ni droiture par quoi il 
plus de lui i clamast iretage 
pollinices ne s umilia mie ains 
li dist que bien seust il certainement 
qu il n i herbergeroit mie 
s il n i herbergoit a force 
tideus qui bien vit certainement que 
rien ne li vaudroit humeliers 
ne bele parole dist puisqu il li 
convenoit demostrer force qu il li 
mostreroit et si se combatroit 
a lui ainsqu il n eust sa part 
la nuit ens en l erbergage or poés 
savoir et entendre que por petit d affaire 
mut entre les yy barons mout grande folie 
quar tantost fu tideus remontés 
qui mout viguorous fu et sages 
tantost n i ot plus d atendance 
pollinices se fu escus del porche et 
sans plus deviser parole ne contenance 
des esperons brochent lor 
chevaus qui de ce n eussent que faire 
si laisse corre li uns sor 
l autre par grant ire sor les escus 
se fierent et si briserent les lances 
ensi comensa la bataille as effrois 
qu il demenoient des grans cous 
des espees qu il s entredonoient 
li rois adrastus qui gisoit en ses chambres 
s esveilla por la noise et quant plus 
l entendi plus li vint a grant merveille 
que ce pooit estre lors apela ses 
chambarlens si se leva et apareilla 
en mout grant haste lors envoia 
savoir qui cil estoient qui la 
aval si grant noise demenoient 
uns sergans cui il avoit envoié 
que ci dui chevalier estoient 
mes n en savoit nulle autre conaissance 
li rois adrastus mout isnelement 
avala les degres por veoir ou porche 
et ou lui pluisor de sa maisnee 
qui grans sirges ardans tenoient 
quant li rois adrastus vit les 
chevaliers qui se combatoient et 
d aus ocire quanqu il pooient se 
penoient il li vint a grant 
merveille dont il a ces ores venoient 
et qui il estoient lors parla a eaus 
et il lor dist qu il de combatre se 
tenissent et qu il li deissent 
quele ochoisons les avoit illueque amenés 
por a tel ore combatre tideus qui mout 
estoit sages quant il entendi dou 
roi la parole il guerpi son compaignon 
et vint a lui sans point d atargance 
et pollinices ausi qui ne s atarga mie 
rois adrastus qui mout estoit cortois 
et plains de grant mesure prist tantost 
en son poing les espees por ce qu il par 
aventure plus mal ne s en feissent et puis 
lor comensa a dire qu il mout malement 
esploitoient qu il a teus ores lor 
mors chassoient mes or fussent 
en pais et donassent trives 
tantque jors fust et la clartes 
venue et qu il dit li eussent 
dont il fussent et de quel contree 
et por quoi fust entr eaus yy li 
aatine et li crueutes de la bataille et 
li chorine tideus respondi et dist 
qu il estoit fills le roi de chalidonie 
qui otneus estoit només en son 
language et lors li conta l ochoison 
sans delaiance por quoi il avoit 
guerpi sa terre et coment il estoit 
venus illueques par aventure 
por le nuit obscure tenebrose et 
noire apres ce dist pollinices 
au roi qu il estoit nés de thebes 
fis de la roine jocaste mes ot onte 
et vergoigne de nomer son pere 
por ce que li rois edippus estoit 
ses peres qui de par la roine jocaste 
estoit ses freres li rois adrastus 
savoit bien tot l afaire et perciut 
bien que pollinices en avoit vergoigne 
si le reconforta et dist que de son 
lignage ne pooit il avoir nulle hunte 
et si lor dist que de l un et de l autre 
conoissoit il bien les lignages et qu il 
andui mout haut home et mout gentil 
estoient tantost les fist desarmer 
et a yy vasles lor armes prendre 
et si lor comanda ausi a lor chevals 
entendre et puis si en mena les 
chevaliers lassus dedens ses chambres 
si lor fist aporter yy manteaus 
por afubler qu il froit n eussent 
beaus estoit pollinices et 
grans et furnis de membres et mendres 
estoit thideus sans doutance mes plus 
espes estoit par le pis 
et meaus formés de membres 
li rois adrastus qui les reguarde 
les loe mout en son cuer et 
prise et tantost fist aporter viandes 
por ce qu il manjassent quar bien 
savoit que la nuit n avoient pas 
esté a aise quant les napes furent 
mises et les viandes furent aportees 
li dui baron burent et mangerent 
qui ja por la proiere le roi acordé 
s estoient et puis fu entr aus yy 
si grans la compaignie com vos porés 
entendre s il vos plait a oir que je le 
vos die quant mangié orent ensamble 
pollinices et tydeus devant le roi 
adrastus qui mout lor portoit 
grant honor et grant segnorie li 
sergant osterent les napes et 
li rois envoia por ses yy beles filles 
et manda qu eles s apareillassent por 
venir a lui et si com por veir yy chevaliers 
estranges les damoiseles qui 
oirent le comandament lor pere ne 
s atargierent mie ains s apareillerent 
isnelement et si s en vindrent es 
chambres le roi plus beles que 
fees li chevalier contre eles 
se leverent qui mout les esguarderent 
por la tres grant beaute qu il 
en eles virent et les damoiseles 
qui les chivaliers ne conoissoient 
en rougirent et ensi lor beaute 
en doblerent et puis si s asistrent 
endementresqu il s entresguardoient 
et mout poi de paroles disoient 
li rois ot comandé 
les liz as yy vassaus a faire et 
tot ce fu mout tost fait sans 
demorance li rois qui mout 
estoit dous et benignes 
en fist les yy chevaliers aler 
couchier por la grant paine et por 
la grant dolor qu il avoient la 
nuit eue et traite si com vos avés 
oi ariere et lors s en repairerent 
les yy damoiseles argiva et deiphile 
en lor riches chambres li rois 
meismes se coucha qui tantost 
ne s endormi mie ains pensa 
et repensa com proudom et sages 
qu il a ces yy barons qui li sambloient 
estre vaillant s il pooit marieroit 
et donroit ses yy filles quar mes 
ne les porroit il mie enploier si 
bien ce li sambloit en nulle maniere 
en ceste pensee s endormi li rois 
trosques a la matinee et lors vit cele 
vision que vos ai avant devisee 
et quant vint au jor il ala a ses deus 
au temple por faire s orison 
et sa demande et por respons de ceste chose 
prendre et il li distrent qu il 
de lor escus reguardast les 
conissances si verroit des yy bestes 
dont la visions li avoit faites 
demostrances les samblances 
quant li rois adrastus fu seurs 
de ceste choze par les dis des deus 
ou il avoit sa creance il en 
ot mout grant joie et lors 
revint as chivaliers qui ja 
levé estoient et al temple 
por orer s en aloient li rois 
meismes les i convoia par sa grant 
cortesie et quant lor orisons orent 
faites solonc lor manieres 
et solonc lor costumes il issirent 
dou temple si s en vindrent 
avec le roi ens es sales ou les 
tables por mangier estoient ja 
mises apres mangier li rois 
les mena en ses chambres et si 
parla a aus mout benignement et 
lor dist que il auques vieaus hom 
estoit et d eage et si lor plaisoit 
et il voloient il lor donroit ses 
yy beles filles et avec eles tote 
la moitie de son regne et apres son 
deces tote l autre partie quar bien 
lor dist et fist entendre qu il 
anciens hom estoit et frailles 
et que mestier avroit de repos 
et d en pais user sa vie et il 
jovene bachalier estoient et 
bien viguorousement governer son 
regne poroient et il endementres 
se porroit a joie desduire en bois 
et en rivere quar ce demandoit tres 
or en avant ses tans et ses eages 
tideus qui mout fu de grant vaillance 
respondi premerement au roi 
et li dist ' sire ce d endroit 
moi ne refus je mie que volentiers 
n en prenge l une et mes 
compains se lui plaist prenge 
l autre et si voist si 
a sa devise qu ele que meaus li 
plaist en eslise " pollinices 
dist que ceste choze mout bien li 
agree et dist qu il prendroit 
argiva qui estoit li ainsnee 
et tideus mout doucement li otria 
sans point de descordance et dist 
qu il prendroit l autre que 
deiphile estoit nomee et bien 
disoient cil que les conissoient 
que cele estoit li plus bele 
quant li rois adrastus seut 
les volentes des yy barons il 
manda toz les princes de son regne 
por ce qu il a cele assemblee 
fussent et quant il venu furent 
as yy barons dona voiant tot son 
barnage ses yy beles filles pollinices 
a esposee argiva qui estoit 
ainsnee et tideus deiphile qui 
mout estoit cortoise et sage 
li novele fu tost espandue et seue 
par tote la contree que li rois 
adrastus a ses yy filles mariees 
et donees a yy mout haus barons 
et de moult grant lignage trosques en 
thebes en est la novele corue 
a ethiocles le frere pollinices cui 
ele ne fu pas bele et a sa mere 
et ses serors et as autres de la cite 
fu ele seue dont li pluisor 
en demenerent grant joie quar meaus 
amoient pollinices qu il ne 
faisoient ethiocles quar ethiocles 
estoit plus fel de mout d afaires 
que ne fu pollinices segnors 
et dames or sachés bien que 
d est mariage ot ethiocles 
grant pesance quar bien sot 
et perciut en son corage qu a 
brief termine en poroit estre embatus 
en grant paine et en grant grevance 
quar bien sot certainement que fors 
estoit li rois adrastus et de 
grant segnorie qui a son frere avoit 
donee sa fille et por ceste choze dont il 
avoit dotance manda il toz les haus 
barons de son regne por conseill 
querre coment il se poroit maintenir 
de cest afaire li baron et li sage 
home de la contree oirent et entendirent 
bien as paroles que li rois lor mostroit 
qu il a son frere n avoit telant de 
tenir la convenance qui entr eaus estoit 
devisee et por ce qu il par lui le 
sentirent et entendirent li 
conseillerent qu il ne s atargast mie 
de querre a ses voisins et a ses amis 
soucors et aie et li distrent 
qu il s apaisast isnelement sans 
demorance a ses anemis et honorast 
ses amis et enforsast et fermast 
sa vile quar ce li poroit bien 
avoir besoigne si avenoit 
choze que ses freres vousist 
envers lui esmovoir guerre ethiocles 
lor respondi et dist qu ensi le 
voudroit a son pooir sans nulle atargance 
faire segnor ethiocles estoit mout 
beaus chevaliers de cors et de 
membres et de visage et plains de 
tres grant proece et s il a son 
frere vousist droture faire sans 
traison et par mesure hom n i seust 
que blasmer de nule creature 
maisnee avoit il gentil et noble 
qu il ne convenoit meillor a roi 
ne a haut home jovenceaus toz 
preus et hardis de gentil lignage 
tot ensi com vos oés et poés entendre 
ala tant la choze que la fins de l an 
aproucha et li termes de la convenance 
qui devoit estre ferme et estable 
entre les yy freres etiocles ne s aseura 
mie ains prist consell priveement a ses 
homes et si lor dist bien en oiance que se 
ses freres repairoit a lui por l onor conquerre 
il le feroit s il pooit ocire et si lor 
dist bien en oiance que jamais ne seroit 
a aise trosques atantque pollinices ses freres 
avroit perdue la vie tels i ot de ses 
homes qui de ceste parole le blasmerent 
et tels i ot que l en loerent et tels 
i ot qui s en teurent por ce qu il ne 
savoient a quel fin de si grant traison 
et de si grant malaventure porroit 
venir l uevre segnor et dames 
pollinices de ce ne se porpensoit ne ne 
donoit guarde ains desiroit mout le 
termine qu il refust en l onor et en la 
segnorie rois et damoiseaus si com 
avoit esté ses freres et por ce 
traist il au roi adrastus por consell 
querre et si li dist qu il en iroit a 
thebes por s onor et por sa terre requerre 
a son frere quar mout en avoit esté dolans 
et tristes por ce qu il 
en avoit si esté dou tot departis et 
eue mainte paine et soferte mainte 
honte et maint mesaise quant li rois 
adrastus oi ensi parler pollinices 
il li dist que par son conseill n iroit 
il mie quar se ses freres s estoit 
porpensés de lui mal faire par envie 
ne par mauvaise covoitise il le feroit 
par aventure asses tost ocire mes s il 
le voloit croire il i envoieroit tot 
premerement un message qui raisnablement 
seust parler et fust mesurables 
et por celui porroit auques savoir de 
son frere le corage quar ne porroit 
faillir se etiocles pensoit mauvaistie 
ne felonie qu il au message n en feist 
aucune demonstrance cest conseill loa 
et dona li rois adrastus a pollinices 
devant tideus et devant plusors de ses 
homes li auquant comencerent a dire que fous 
seroit qui iroit au message quar 
bien pooit on savoir que etiocles 
rendroit envis le regne et la corone por 
aler en issill en estranges contrees 
quant ce oi tideus qui hardis estoit 
de cuer et de corage et de parler 
sages e mesurables il dist 
devant le roi et devant toz les autres 
qu il iroit el message et diroit au roi 
ethiocles de thebes qu il a son frere 
rendist sa terre ensi com entre eaus yy 
furent devisees les conissances et s il 
les voloit noier il seroit pres 
de prover en sa cort encontre un chevalier 
par son cors et par ses armes qu il tort 
li feroit sans nulle faillance pollinices 
respondi a tideum et dist qu il n i iroit 
mie quar il ne voloit que autres 
alast a etiocles qu il por chalengier 
premierement son iretage et dist au roi 
qu il congie l en donast quar il n i 
voloit faire plus nulle demorance 
tideus qui mout l amoit de grant maniere 
et qui a lui s estoit aloiés d amor 
et de compaignie et dist 
' beaus tres dous amis vos n irés mie 
quar vos freres est fel et deputaire 
si sai bien et pense en mon corage 
que il vos feroit ocire por la covoitise 
d avoir le roiaume mes vos remaindrés et 
je irai qui mout bien furnirai et ferai 
le message " li rois adrastus mout 
le loa et tantost li dist et proia 
pollinicet qu il dist qu il remandra et 
tideus qu il ira qui s apareilla isnelement 
et tost de totes ses armes sans nulle 
delaiance et li rois adrastus qui mout 
estoit cortois et sages li pria mout 
et dist qu il fesist si cortoisement 
et si sagement son mesage que ' vos " fait 
li rois ' repris n en soiés en nulle vilanie " 
tideus respondi au roi et dist 
qu il n en doutast mie quar il feroit 
mout bien la besoigne sans nulle couardise 
atant li fu amenés ses destriers et il 
fu apareillés com preus chevaliers de totes 
ses armes si monta devant le roi por 
aler a thebes el message et lors 
mut et tint sa voie et sachés bien 
qu il ansois ot parlé et pris congie 
a deiphile sa feme et la dame en fu 
mout esmarie et en grant doutance por ce qu 
ele avoit oi novele de la convenance 
dont nus ne cuidoit qu ele deust 
estre tenue et por ce plora ele mout 
por tideus quar en cest mont n amoit 
ele rien plus si en estoit espouree 
tideus li cortois et li sages 
erra et tint son chemin vers thebes 
et a quelque paine qu il soufrist 
de la voie vint il a thebes ainsque 
trespassast la semaine defors la vile 
descendi en un pre plain de verdure 
si vit la cite qui mout estoit 
noblement asise et herbergee de nobles 
maisons perrines et de riches sales 
et vit les riches tors le roi 
qui haut vers le ciel estoient 
levees et de ses haus barons les riches 
maisons delitables segnor et dames 
ce plot mout a tideus et si dist 
a lui meisme ' e pollinices beaus 
tres dous amis com lies je seroie 
si tu ravoies ton iretage et fusses 
sires de ceste grant segnorie je voudroie 
que tu seusses com mes cuers le voudroit 
sans decevance et bien te mostrerai ainsque 
la fins en viegne com je le 
voudroie quequ il m en aviegne " 
et lors a ces paroles et a ces pensees 
entra en la vile si le vit bien puplee 
de chevaliers et de dames et de borgois 
et d autres gens menues segnor 
adonques les gens qui estoient 
d une nation et d une acordance ensamble 
se traoient et arestoient en un liu 
ou il plus seurement estre cuidoient 
et celui liu mout noblement puploient 
et herbergoient por avoir aie et defendance 
s autre gens les envaissent de cui 
il eussent doutance encor n estoient 
ne maisnil ne viletes si com il sunt ore 
ains se traoient les gens de yy jornees 
et de yy tot ensamble et por ce 
estoient li chasteau qui adonques 
estoient defensable et assis en teus 
lues qui mout estoient delitable 
por ce vos di je que thebes qui adonc 
estoit mout renomee estoit auques de bones gens garnie 
et puplee tideus qui entrés fu en la 
vile chevaucha tote la maistre rue 
et vit chevaliers et dames devant 
un temple si lor demanda ou li 
rois estoit etiocles et il li distrent 
qu il estoit en ses sales 
tideus erra tantqu il vint a la porte 
dou chasteau le roi et si entra ens 
sans ce qu ele li fust defendue 
et si descendi de son cheval a l entree 
de la sale si laissa coi son chevau 
desous un arbre si l atacha par les 
regnes et vint en la sale toz armés 
ou li rois seoit encor as tables ou il 
mangié avoit et il et sa chevalerie 
mout fu reguardés tideus a grant merveilles 
por ce qu il ensi venus estoit devant le roi 
le auberc vestu et l espee sainte entre aus 
distrent li chivalier que il estoit 
messages et que il diroit par aventure 
teles noveles dont il dolant o lie 
seroient quant li rois vit tideus 
venir en tel maniere sachés que ne li 
abeli mie quar bien sot et pensa dedens 
son cuer qu il li diroit tel choze que ne 
li plairoit mie tideus ala tant qu il 
vint devant le roi et si le salua mout 
hautement et lui et sa maisnee si come cortois 
et sages segnor li auquant dient 
que tideus vint devant le roi tot a cheval 
la ou li rois seoit au mangier encore 
ce me samble qu il ne le fesist mie 
quar ce samblast vilainie et couardise 
et tideus n avoit nulle de ces yy teches 
quar il estoit plus cortois et li plus 
tres hardis de fin cuer et de corage 
qui fust si com je cuit adonc en trestot 
le roiaume de gresse de son eage et por ce 
fu ce voirs sans doutance qu il son 
cheval laissa fors de l huis de la sale 
et si dist au roi quant il l ot salué qu il 
estoit messages de par son frere pollicinet 
qui a lui l avoit envoié par grant amistage 
' rois " fait tideus ' entent 
a moi et tu et ta maisnee 
et saches bien que ce que je te dirai 
ne te doit grever mie por ce 
que tu raison voilles entendre 
il avint choze qu apres la mort 
de ton pere si com je ai oi conter 
et dire fesis tu concordance a ton 
frere et par tel samblance que par ans 
devoies tu guoverner le regne chascuns 
a sa fiee et tenir la terre et de ce a tenir 
en pais feis tu fiance et si en donas bons 
pleges de ces barons que ci voi entor 
toi por avoir meillor seurtance et de ce li 
seroient il si com je croi tesmoing 
se ce venoit a besoing mes je veull 
que li deu consentent que ce ja a la 
besoigne viegne rois pollinices 
tes freres por cest afaire a toi m envoie 
et si te mande par moi que tu ceste cite li 
rendes et la corone si com tu l eus 
convenant sor ta loiaute et sor ta fiance et si 
t en va en autre contree si com il fist 
aventure querre et se tu ce ne fais 
saches de verite que tu envers les deus 
et envers lui seras trop vilainement perjures 
et saches bien que par un an estre fors 
dou regne ne li dois tu mentir mie et si 
tu ceste convenance trespasser voloies ne le 
sofriroient mie ti vaillant baron si com je 
cuit ne ti haut home que tuit en firent 
hostage et por ce me samble bien raisons 
que tu doucement et volentiers covenences li 
tiegnes et que tu se vers lui t atempres 
que vos pais aiés et concorde ambedui 
ensamble quar mout par est grans vilainie 
et seroit trop grans desmesure a roi mentir 
sa foi por petit d afaire " quant etiocles 
oi ensi parler tideus mout ot grant 
ire en son corage et neportant n en fist mie 
samblance en meisme l eure dont auques fust 
parcevance ains li respondi par covert corage 
' beaus sire chivaliers bien sai sans doutance 
que riches hom est mes freres onques si 
riches ne fu nus de nostre ancestre 
et bien sachés que je en ai grant joie 
et si je ore ceste cite li guerpissoie ne li 
vaudroit ele guaires quar il a tant afaire 
d autres richeces et de ses grans affaires 
que poi priseroit ce qu il avroit en cest regne 
mes dites li bien de par moi que je li mande 
que me laist estre en pais si fera grant 
cortoisie et que molt lies porroit estre de ce 
si je ci guarir me pooie quar bien sachés 
si je ci guarir ne me pooie que la iroie por avoir 
de lui socors et aie quar ce est mes freres 
si seroit a lui grans laidure s il estoit manans 
et riches et je povres et besoignos 
estoie soit en pais de la et si se deduise 
avec sa feme qu il a prise novelement 
et qui tant est avenans si com je 
ai oi retraire et cortoise et bele 
et avec tot ce 
ele qui est fille a si haut home 
norie en si grant richece ne porroit 
soffrir la povrete de cest regne ne la 
grant destrece e sor tot ce dites bien 
a mon frere que s ele i venoit 
ele tenseroit a nos serors et a nos mere " 
quant tideus oi ensi parler le roi 
etiocles bien entendi la felonie et la 
decevance de son corage et tantost li respondi 
sans plus atendre ' rois tu es mal 
conseillés de cest afaire sachés bien que ce 
ne porroit en nule fin estre que tu si en 
pais tenisses la terre ansois en verras 
esmovoir tel guerre dont tu avras merveillous 
domage et si te devra mout grever en ton 
corage quant tu verras que li rois adrastus 
se meslera de cest afaire qui toz les barons 
de gresse amenra sor toi et en ta terre et si 
verras a vive force prendre tes proies 
et les murs de ta cite a poissans barons 
avironer et a droite force par lor engins 
confundre et abatre et adonques sachés bien 
rois que l amende sera greveuse et anuiouse 
a prendre et sachés qu il le 
t estevera a faire et si avras perdu honor 
et homes dont il sera grans domages 
mout meaus vendroit ore que vos a vostre frere 
rendissés son iretage que vos rendre li devés 
par droiture " li rois respondi a tideus 
et dist que ja tantqu il le peust tenir jor ne li 
renderoit en sa vie por manace ne por 
proiere que nus li seust faire 
' mes or laissiés vostre parole 
atant ester si ferés que sages 
quar je por vos nulle rien n en feroie " 
tideus ot de ce grant ire si dist 
au roi isnelement sans plus de losenge 
avant traire ' rois or saches bien 
puisque tu conseill ne veus croire 
que je te somon de ta foi 
devant tes barons que tu le tiegnes 
si com tu le plevis a ton frere quar 
li ans est passés et li termines 
que tu corone dois jus metre et a lui 
rendre le roiaume et la terre e se tu ce ne 
fas saches bien que mals t en vendra 
tels et si grans que si li mur 
de ceste cite estoient fait tuit fundé 
de fer et d acier ensamble si seroient 
il a crevance et confundu a vive force 
malgre toi et tote ta puissance " de ce 
ot etiocles grant ire si respondi 
fierement al message ' chivaliers trop 
sies parler folement si ne te tieng 
mie a sage bien entent a tes paroles 
que cil qui sa t envoia ne veut guaires 
esploitier de sa besoigne par toi faire 
mais bien li di de par moi que je li 
mande que ce qu il a guart bien 
quar en ce que je ai ja mar avra fiance 
ne onques mais il ni autres de par lui 
ne m araisne de convenance quar jamais en 
sa vie ne tendra plain pie de ma terre tantque 
je aie puissance dou defendre ains verrai 
qui sor moi vendra et qui mes murs abatra " 
tideus qui ensi oi parler le roi seut 
bien c or a primes li decovroit son 
corage et por ce li dist il ' rois 
je te desfi de par ton frere por ce c on 
ne die que je de mon message envers toi 
entreprenge or te haste de tes murs 
renforcier et de tes grans tors rehaucier 
et de querre aie " lors ne dist plus au roi 
ains se torna as barons qui par les bans seoient 
et lor chies enbronchiés tenoient quar bien 
savoient que ces paroles a grant dolor 
torneroient a oes le regne de thebes 
mes por tot ce n osoient il venir encontre 
les dis dou roi quar li rois estoit 
mout mautalentis et mal senés quant il 
estoit en ire ' segnor " fait tideus a eus 
' or poés entendre de vostre roi com il 
plainement se parjure qui a son 
frere ne veut tenir droiture ne convenance 
il s est amors a tenir l onor et le segnorage 
mes bien en puet encore venir a honte 
et a grant domage vos poés bien veoir 
que je plus n en puis faire mes je 
vos somon toz par pollinicet si com 
vos estes et si com vos a foi li devés 
estre que vos a lui en viegnés en gresse 
et si li aidiés si com vos devés 
a maintenir sa guerre envers son frere 
qui a grant tort et sans nulle droiture 
li tueut sa terre e bien sachez 
qui a lui viendra por aidier lui a 
guerroier si com il i a droiture 
et qui sa terre guerpira et sa manandise 
il li rendra au double et de ce me 
met je en pleges et en hostages 
sans nulle faillance et avec tot ce 
autretant or et argent et autre richoise 
qu il voudra doner et departir 
a ceaus qui seront en son servise 
qu il n en i avra nul povre ne besoignous 
qu il ne soient tuit rice " 
quant ce ot dit tideus mal soit 
de chivalier de quanqu il eust en la sale 
que respondist ne un ne el a ceste parole 
onques n i ot riche ni povre qui se 
vantast d aidier pollinicet 
por foi qu il li eussent faite ne por 
droiture tideus en vint a grant merveille 
qui plus n en sot que dire ains s en 
retorna ariere sans congie au roi prendre 
ne a sa chevalerie ains vint a son destrier 
et si monta et si estoit ja pres de l avespree 
et bien veull que vos sachiés que onques 
li rois ne le pria d erbergier ne li fist samblant 
null de dousor faire ne a lui n en chalu 
guaires ains s en torna 
son gros espie paumoiant si issi de la vile 
parmi la maistre porte et tantost 
torna son chemin vers gresse 
li chevalier qui ou le roi 
remes estoient en la sale 
parlerent asses entr eaus et conseillerent 
et distrent que mout avoit 
pollinices eu bon message hardi 
et preu et bien parlant qui li eust 
faite ne consentie droiture li rois 
etiocles a cui les paroles plus 
grevoient qu il avoit oies apela 
son conestable et de ces barons une 
grant partie et si lor dist que cil 
chivaliers li avoit envoié ses freres 
li avoit faites grans deshonors oiant 
toz ses barons ' et dit grant honte 
et grant outrage et desfié et menacé en ma maison 
qu il ne deust faire mes or tost " fait il 
a son conestable ' sivés le a grant aleure 
et si menés tant avec vos de ma 
maisnee qui preu et hardi 
et vaillant soient qu il ne 
vos eschape mie et guardés bien 
c onques vif ne le me ramenés 
mes tolés li la vie et bien 
sachés que par les deus en cui je 
croi s il vos eschape mar 
averés en moi fiance ne retor ne seurte 
en nulle maniere " cil oent le comandamant 
le roi e sa volente qui guaires ne s atargerent 
ains corrurent as osteus por monter es 
destriers et lor armes prendre 
quant armé se furent et monté 
de la vile issirent par une posterne 
tantqu as chans furent et lors s esmerent 
si furent yy tuit ensamble 
lor s adrecierent par une autre 
voie que n alast li messages qui s en 
aloit tot soavet le pas et l ambleure 
por son cheval dont il avoit de la 
grant paine et de la longe voie li 
traitor qui le sivoient li vindrent au 
devant et tant le trespasserent qu il furent 
a l entree de la forest jouste la montaigne 
ou spins la crueuse beste soloit 
estre la avoit un fort trespas d une 
voie chavee entre yy roches 
qui ne pooit estre eschivee quar la 
fores et la montaigne estoient grans 
et oribles de l une et de l autre partie 
par la convenoit passer le message vousist 
o non par fine destrece et la estoient 
enbusché li traitor dou roi ethiocles 
qui la guaitoient et mout s afichoient 
de lui sans atargance ocire segnor 
tideus li gentils chivaliers de ce ne 
se donoit guarde ains ot tant chevauché 
que li jors fu trespassés et la nuis 
venue mes tant avoit tideus de socors et 
d aie que la lune resplandissoit cler 
qui moult estoit bele a ce qu il aproucha 
la roche chavee il perciut les resplandors 
des escus qui contre le rai de la lune aparoient 
mout s esmerveilla que ce pooit estre 
mes tost se fu aperceus que c estoit traisons 
que li rois etiocles de thebes li avoit 
bastie et faite 
lors s aseura tideus qu il ne s espeuri 
mie quar de son gentil cuer 
li hardemens li venoit et croissoit 
plus et plus la tres grans prouece quant tant 
les ot aprouchés qu il pot les escus de plain 
perceivre il se traist un poi par dehors 
de la voie et si lor demanda quels gens 
il estoient qui a tel ore ilueques guaitoient 
cil onques un soul mot ne respondirent 
vers lui saillirent de lor aguais et de totes 
pars l asaillirent et envairent et tideus 
en fier l un qui estoit lor maistres 
si roidement de l espie sor son escu qu il li 
persa les ais et la tainture et li mist 
de l espie fer et fust et acier parmi le cors 
a droiture ensi comensa la meslee aspre et 
desmesuree envers tideus quar li traitor de 
lor conestable qu il perdu avoient dolant 
estoient de totes pars l envairent e li gentils 
chevaliers qui proece avoit a compaignesse 
se defendi apres l espie a l espee nue 
et lor paie tels cos et done que 
de cele part ou il se torna le fuient 
il plus et redoutent qu il ne feissent 
dou ciel esfoudre mes tant l enchaucierent 
totesvois et encoste et deriere quar par 
devant n osoient que de son cheval a grant 
paine l abatiren mes ja les avoit 
menés ferant et reculant pres dusques 
es destrois de la vile quant tideus 
vit qu il a force estoit abatus a la terre 
adonc li dobla sa grans ire et sa grans tristece 
tost fu redreciés en pies et lor recoru 
soure l escu au cou et l espee traite 
et lors remist tant ensus de lui par 
sa grant force qu il monta por lui desfendre 
en un haut tertre estroit de la naie 
roche segnor en celui lue ou tideus 
monta por son cors a defendre soloit 
habiter spins la crueuse beste et 
bien sachés que mout estoit fors 
li lius quar n i avoit c une entree et cele 
estoit asses estroite la comencierent a 
assaillir li traitor le nobile chivalier 
qu il cuidoient ocire o prendre mais il estoit 
a l entree qu il defendoit mout rustement 
par sa grant proece mout aigrement tuit 
ensamble l assailloient et il se defendoit 
com por lui meisme segnor ja aprouchoit 
la mie nuis et bien sachés que 
mout grevoient et anuioient li traitor 
le vaillant tideus et il les envaissoit 
et ocioit tantost com il l aprouchoient 
si que sovent avenoit que de celui qu il 
avoit feru a mort qui plus amont estoit 
montés des autres abatoit il yy o 
trois de cels qui apres celui venoient 
mes totes voies cil si resvertuoient por la 
cremance dou roi qui lor avoit comandé sor 
lor cors et sor lor oills qu il le message 
ocesissent por cele cremance d aus meismes 
n osoient il laissier la meslee ne retorner 
ariere qui tant estoient encontre un soul home 
tideus qui contre lui les veoit engres 
perciut et vit encoste lui sor le roche 
un tres grant perron si esloschiét par la 
grant ancienete des pluies 
et dou tans tideus perciut bien qu ele 
se pendoit aval qu ele n i tenoit guaires 
mes la estoit arestee par sa grande pesantume 
tideus qui bien l ot perceue se traist par encoste 
et a la force de son bras et de son pis la 
remua tant qu il la fist aval descendre 
la piere desmesuree vint aval de mout 
grant ravine si encontra les traitors que par 
l entree des destrois tideus enchausoient 
mout en cravanta en petit d ore quar ne 
sai o a nof o a dis en toli la vie 
ceste aventure les desconfi si qu il ne 
seurent que faire ains se traistrent ariere 
un petitet ensus de la roche por ceste doutance 
et tideus qui joiaus fu de ceste aventure 
l escu devant le pis l espee ou poing destre 
com hardis chivaliers descendi de la roche lors lor 
passe pas avant autre si lor cort sore 
et si les fiert et ocie et detrenche 
et il lui meisme navrerent et ens ou cors 
et es membres quar mout se vergondoient 
qu ensi erent maumis par le cors d un seul 
home et neportant en la fin les ocist et 
desconfi toz tideus fors c un tot sol 
cil remest en vie et celui fist il fiancier 
et jurer tantost qu il repaireroit a thebes et 
nunceroit il au roi ethiocles les noveles 
de la conqueste et de la grant traison qu il 
avoit porpensee et porparlee et faite 
cil li ot bien convenant qu il ensi au roi 
le diroit quar mout avoit grant joie 
parmi tote la grant malaventure qu il avoit 
soferte por ce qu en tideus trovoit tel franchise 
qu il li laissoit la vie 
atant se departirent li chivaliers 
s en vait a thebes qui bien 
dist au roi ethiocles totes les 
noveles qui ne li furent ni plaisans 
ni beles tideus li preus et li 
hardis vint a sen cheval qui joste la 
montaigne estoit arestés sos un arbre 
si est montés a quelque paine quar 
lassés estoit et navrés si que mout 
sannoit par ses grans plaies restraintes 
les a et bendees des pans de son bliaut 
quar mout les afeblissoient ensi 
chevaucha tideus a grant dolor par les 
destrois de la grant montaigne quar la 
paors qu il avoit de la traison le roi 
ethiocles l en faisoit haster si 
n estoit pas merveille li gentis chivaliers 
se plaignoit soventes fois par la 
destregnance de ses plaies et mout en avoit 
de morir grant paor et doutance sovent 
regretoit sa feme deyphile et pollinices son 
compaignon et son pere oeneus et le roi 
adrastus qu il trova de si douce acointance 
ensi et en ceste dolor et en ceste grant paine 
erra tideus trosques a l endomain a prime 
et avoit ja totes les montaignes 
trespassees et le regne de thebes 
et entra en la terre un roi ligurges 
estoit només en cele contree 
pres dou chasteau le roi vint 
chevauchant thideus mout agrevés et plains 
de grant feblece et lors esguarda joste 
le chemin si vit un vergier plain d arbres 
precious et mout delitables par un guicet 
entra la dedans si descendi sor 
l erbe quar plus ne pooit estre lassés 
por la dolor et por la destrece de ses plaies 
li solaus luisoit clers et beaus 
li jors et l erbe chargee de la rosee 
qui mout plaist a tideus por refroidier 
et atalante tantost mist jus l escu qui 
perciés estoit et detrenchiés 
en mainte partie et si osta a son chevau 
le frain qui mout estoit lassés si le 
laissa paistre en l erbe verte fresche et novele 
et il meismes se coucha por reposer 
qui lassés estoit a merveilles et si 
comensa a someiller por la tres grant paine 
qu il avoit soferte a ce qu il gisoit 
et reposoit en tel maniere com je vos 
conte ci li fille au roi ligurge vint 
ou vergier tote sole por esbanoier 
si qu ele en estoit acostumee et tantost 
com estoit dedans entree ele perciut 
le cheval paistre en la verde herbe 
mout s esmerveilla que ce pooit estre 
et plus s esmerveilla quant ele perciut 
le chivalier qui gisoit sous l arbre 
mout ot grant poor et ne sot que faire 
quar mout estoit esbaie de ce qu ele ne le 
conoissoit mie ne ne savoit dont il pooit 
estre tant s enhardi la damoisele 
qu ele ala vers tideus et bien savoit 
qu il ne veilloit mie et mout s esmerveilla 
dou sanc qu ele veoit entor lui dont l erbe 
estoit envermeillie par ce cuida li 
gentis damoisele que li vassaus 
fust mors si en fu mout esbaie et 
adonc l aprocha tantqu ele crolla le chivalier 
un soul petit par aperceivre 
s en lui avoit point de vie 
tideus s esperi tantost com il senti 
la damoisele et adonques cuida 
estre trais si com cil qui encor 
estoit en grant esfreance de ses anemis 
et en doutance lors sailli sus si mist 
la main a l espee sans atendre et 
tantost l eust traite quant il perciut 
la pucele la damoisele li dist 
qui le vit ensanglenté ' sire chevaliers 
n aiés nulle doute quar je sui 
fille au roi ligurge cui cis vergiers 
est si n i ving pas por vos mal 
faire ains i ving por moi esbanoier 
par acostumance ni onques mai n i 
trovai chevalier null jor 
de ma vie or vos i ai trové 
navré et ensanglanté si en sui 
tote espoerie et bien veull que 
vos sachés que mais n i vendrai soule 
quar hom s en doit bien douter 
de mescheances et de plussors aventures 
et s il ne vos tornoit 
a grevance je voudroie bien 
s il vos plaisoit savoir dont 
vos estes et de quel contree et que vos 
me deissiés de quel part vos venés 
qui tant estes agrevés de dolors 
et de gries plaies " tideus esguarda 
la pucele qui mout estoit gente 
et qui por lui sambloit espauerie 
si li dist ' franche damoisele 
je sui messages d un mien compaignon 
pollinices est només frere au roi de thebes " 
et lors conta tideus a la pucele tot en ordene 
le comencement et la fin de son message et por quoi 
il estoit alés au roi de thebes et coment il 
l avoit fait aguaitier a yy chivaliers ou 
destroit de la montaigne et coment il en estoit 
delivrés par l aie des deus qui par lor 
poissance socoru l avoient mais si estoit 
bleciés et navrés qu il ne pooit chivaucher 
ne errer forsqu a mout grief paine 
et en la fin n en cuidoit il guarir mie 
la pucele l esguardoit mout a merveilles 
quant il li contoit s aventure et mout 
bien li sambloit gentis hom 
de lignage et hardis et de grant 
vigor ci com il estoit de corage 
quant tideus li ot sa parole 
finee et tote l uevre dite si com 
la traisons estoit alee quar bien 
l avoit enquise et demandee a celui 
cui il en avoit laissié raler a tote 
la vie au roi ethiocles a thebes 
la damoisele li dist et pria mout 
doucement qu il ne li tornast 
a grevance de venir avec li en ses chambres 
et reposer au chasteau son pere 
le roi ligurge et tideus qui bien 
entendi que la damoisele le disoit 
en droit doucor et par cortoisie 
dist qu il iroit qu il n atargeroit mie 
quar si estoit lassés et essannés 
par les plaies que mout grant mestier 
avoit de repos por sauver sa vie 
tantost l enmena la damoisele 
a quelque paine parmi le vergier 
a droiture si com qui bien savoit 
la voie et par un guicet soz la tor 
entrerent en sa chambre et lors 
fist envoier por le cheval 
tideus qui encor estoit ou vergier 
en la vert herbe en pasture 
la damoisele apela de ses puceles 
dont ele avoit mout de cortoises 
et de senees si comanda un riche lit a faire 
sans demorance et si fist au chivalier 
mout doucement le sanc laver jus de ses plaies 
et ele meisme s en pena quantqu ele 
peut au meaus et au plus doucement 
qu ele seut faire et si li benda 
estroitement de de drap de soie 
por ce que plus dou sanc n en corust fors 
et lors le fist un poi mangier de tel 
viande com il convenoit a home navré e qui 
n estoit mie enferme ensi aisa mout 
la gentis pucele le vaillant chivalier 
de quanqu ele li seut faire et 
puis le fist couchier ens ou lit 
soef et delitable que fait avoient 
ses puceles par grant diligence 
tideus qui mout agrevés estoit 
s esjoi dou repos et de la bon aventure que 
li deu li avoient donee et si dormi 
et reposa auques en pais trosques 
a la matinee quant li jors 
fu esclarcis a la matinee 
revint la damoisele veoir tideus 
qui la vespree l avoit aisé 
de quanqu ele sot faire et si li 
demanda coment il li estoit 
et qu il li sambloit de lui 
meisme tideus li respondi et 
dist que bien sentoit son cuer 
et qu il bien cuidoit guarir 
s il estoit en sa contree 
la damoisele li pria moult qu il 
demorast avec li trois jors o 
quatre tantqu il fust asoagés 
de ses plaies et ele li manderoit 
un mire son pere qui i metroit grant 
cure tideus dist a la damoisele que ce 
ne feroit il mie ains s en iroit 
sans atargance au roi adrastus et 
a son compaignon pollinicet et a sa feme 
qui l atendoient a la nobile cite 
d arges et si conteroit les noveles 
dou roi etiocles de thebes et de la 
traison qu il li ot faite dont il 
avroit s il pooit vengance lors si 
leva et apareilla et la demoisele 
li aida meisme 
segnor et dames li rois ligurges 
n i estoit mie ains estoit alés 
en autre liu en son afaire quar s il 
i fust il eust mout tideus honoré 
et aaisié por l amistie le roi adrastus 
et por sa vaillandise et sa fille qui 
mout estoit cortoise li ot porté mout 
grant honor et feist encor plus 
s il de repairier n eust tel haste 
en sa contree mes tideus cui moult 
grevoit en son cuer li traisons 
et la mesproisons que li rois etiocles 
li avoit faite demanda son cheval 
que la damoisele avoit mout 
bien fait apareillier et ja amener 
sos ses chambres en la place quar bien 
veoit dou retenir le chivalier par 
beau samblant ne par bele proiere 
seroit nulle choze et bien sachés 
que mout l en avoit proié et angoissé 
en totes les manieres qu ele le meaus 
et le plus beau le sot faire 
atant et ensi finerent les paroles 
que tideus dist que ce ne porroit 
estre qu il plus longement feist 
mais sans plus dire vint li bons 
chevaliers a son chival et si i monta 
apareilliés de ses armes qui en pluisors lius 
estoient routes et fausees et il moult 
navrés ou cors dont il avoit au cuer 
mout grant grevance ensi prist tideus 
congie a la damoisele et a ses puceles 
et si se mist a la voie et mout 
chivaucha a grant dolor et a grant paine 
totes voies erra il par l effort de son 
gentil cuer et trespassa fores et plaignes 
et montaignes et valees et grans desertines 
tantqu il revint en gresse au meaus 
qu il pot si com li convenoit faire 
e quant il fu venus a la cite d arges 
il descendi au perron soz une olive 
a l entree de la grant sale et dou porche 
ou il avoit esté autre fiee 
e quant il fu reconeus 
asses fu qui li vint a l encontre 
quar li rois adrastus tenoit une grant cort 
et faisoit feste si ot mandé les haus 
barons et les haus princes de par tote 
sa contree atant entra tideus en la sale 
tot ensi atornés com il estoit venus sa 
voie l escu au col detrenché e le hauberc 
vestu tot ensanglenté et de son elme rompu le 
maistre cercle et il vains et lassés 
dou trevaill et de la large voie 
et de la destregnance de ses grevouses 
plaies bien sambloit chivalier hardi et 
vertuous et qui son cors eust delivré 
d estor par sa grande prouece pas avant autre 
vint tideus devant le roi adrastus qui contre 
lui vint ausi sans atargance et ausi fist 
pollinices et tuit li autre 
et bien sachés segnor et dames 
que quant li rois vit tideus qui si 
estoit malbaillis mout en fu dolans 
en son corage mout l acola ansoisqu il le 
desarmast et puis si li aida il 
meismes son elme a oster et son hauberc 
a traire et quant il vit les grans plaies 
qui encore n estoient mie recloses 
il parla et dist ' tideus beaus 
tres dous amis poi m aima et petit 
vos honora por moi que ce vos 
fist faire et bien croi et puis 
savoir sans doutance que s il en eust le 
pooir vos n en eussés mie la vie raportee " 
quant tideus fu desarmés voiant le roi 
et voiant tot le barnage li rois demanda 
ses maistres mires si lor fist les plaies 
laver et reguarder se il de mort delivrance 
il li distrent quant il les orent 
reguardee qu il tantost le guariroient 
lors l apareillerent voiant le roi si com 
il meaus le seurent faire et tantost 
fist li rois aporter dras et roube novele 
si se vesti tideus et apareilla qui mout 
pales et vains estoit par le sanner 
et par le greveuse laste de la voie 
et tantost com li rois l ot assis 
joste lui mout a eise li demanda 
il qui ce li avout fait ne ou ne en 
quel contree tideus a conté 
au roi et a toz les autres tote l aventure 
de son message et les fais 
et les paroles si com 
vos les avés entendus ariere 
n i laissa a raconter nulle creature 
et a fait qu il lor racontoit 
li rois et pollinices et plusor autre chivaler 
par la sale l escoutoient n ot 
mie bien tot parconté a paines 
quant deyphile sa feme qui 
estoit ens en ses chambres entendi la novele 
lors vint corrant en la sale 
tote escheveillee vestue d un 
bliaut de soie si bele et si 
gente s ele ne fust esmarie que sous 
ciel ne convenoit aveir plus bele creature 
quant ele vit tideus qui contre li 
se leva a quelque paine ele comensa 
a plorer et grant duel a faire 
mes tideus l a mout reconfortee 
qui dejoste lui l a assise 
par la cite ala tost et coru la 
novele que tideus estoit pres de 
mort navrés la ou li rois l ot envoié 
ou message le roi etiocles 
qui a pollinicet son frere ne voloit 
mie rendre sa partie de thebes en 
son iretage mout en mainent grant 
duel par la vile dames et damoiseles 
chivalier et borjois et l autre gens 
menue quar mout estoit amés tideus 
de ceaus et de celes qui le conoissoient 
et de ceaus meismes essement qui onques veu 
ne l avoient quar tant en avoient oi 
de bien dire et parler de sa grant prouece 
que mout l en encherissoient 
segnor tideus torna tantost 
a guarison et par les bons mires 
qui bien i mistrent lor entente or le lairai 
ci un poi ester de tideus et dou roi 
adrastus et de pollinicet si dirai 
de ceaus de thebes et dou chevalier 
qui departi de tideus et fu 
envoiés a etiocles dont je vos ai 
parlé ariere quant li chevaliers 
dont je vos di vint a thebes 
si fu jors esclarcis et bele la 
matinee et il n atarga onques en nulle 
maniere si vint devant le roi etiocles 
si li conta tote s aventure et la desconfiture 
que tideus lor avoit faite 
tot li conta bien si que ne li laissa 
rien a dire ne de cous ne d envaies 
ne prouece ne de chevalerie que nus 
d aus i eussent faite qui yy estoient 
ne de tideus ausi qui toz les 
avoit ocis par son sens et par sa prouece 
et lui soul en avoit espargnié par sa grant 
gentilece et por faire le message de conter 
l aventure qui avenue estoit aus autres 
quant li rois etiocles qui mout estoit 
fel et deputaire oi teus noveles 
mout s en esmerveilla dedens 
son corage il ne sot plus que faire ne 
que dire mesque por sa grant ire 
refroidier comensa laidement a parler 
au chivalier qui repairiés estoit ariere 
et li dist que la mort 
ne li chaloit guaires quant il 
si mauvais estoient que par un soul 
chevalier tuit desconfit et ocis estoient 
et li chivaliers respondi au roi que 
par lor mauvaistes n estoit ce mie 
mais par la tres grant desloiaute 
de lui et par la traison qu il avoit 
porpensee et qu il lor avoit comandé 
a faire ' et nuilui n en doit on 
rien demander " fait il au roi 
' se vos non qui traison i voudroit 
entendre quar qui de tel murtre 
se mesle bien en doit avoir en 
la fin honte et domage et si avrés vos 
rois bien le sachés comentque la 
chose prenge or en sunt mort 
vostre chevalier qui mout erent preu 
et hardi et dont il est grans domages " 
quant li rois ot oi ceste parole dire 
au chivalier mout ot grant ire si que por 
petit qu il ne forsene et lors se lieve 
por corre sus le chivalier par grant 
mautalent et por lui ocire e li chivaliers 
qui mout dolans et tristes estoit 
traist s espee hors dou fuere 
devant le roi et devant les barons qui ou lui 
estoient si s en feri parmi le cors enmi le meisme 
ore segnor ensi fina li messages que tideus ot 
envoié au roi etiocles le roi de thebes 
por conter les noveles de lui et des yy autres 
lors comensa li grans noise et li grans cris 
par totes thebes quar li parent 
et li ami a ceus qui ocis estoient 
au destroit soz la montaigne ne se 
teurent mie ains fu grans 
lor dolors demenee et si alerent por 
les cors qui mort gisoient jouste le destroit 
au pie de la montaigne les uns 
troverent ferus parmi le cors et les 
autres toz froisciés parmi le pis 
et parmi les mameles si com la pierre 
les avoit confondus que tideus par sa grant force 
et par sa grant ruistece avoit jus botee 
et li auquant erent porfendu 
trosques ens es dens de la bone 
espee trenchant et esmolue adonc 
n i ot plus chascuns lignages 
reconut ses amis au meaus qu il peut 
si les mistrent sor litieres qu i 
bien orent apareillees et ensi a grant dolor 
et a grant cri en la cite les aporterent 
et puis apres si com il erent plus haut home 
selonc lor lois et solonc lor richeces 
les ensevelirent et enfoirent e bien 
sachés que la ot mout grant dolor et 
mout grant cri demené et mout volentiers 
eussent coru sor le roi etiocles se por 
ce ne fust que li sage hom conseill i 
mistrent qui entendre lor firent que c 
estoit lor damoiseaus et lor sire 
comentque l uevre fust traitie et menee 
quar ce que li chivaliers qui venus i 
estoit et la novele en avoit aportee 
et devant le roi s estoit ocis por le roi 
qui li veut sus corre et les eschaufoit 
encore plus et les embatoit 
en ire plus que nulle autre choze 
mes si com je vos di par les sages homes 
dou regne fu cele ire et la grans 
descordance ariere mise ne vos vell de 
ceaus de thebes dire plus ore a ceste fiee 
ains vos dirai dou roi adrastus 
et de pollinicet et des barons de gresse 
qui oit orent et veu le message 
segnor et dames bien vell que vos sachés 
et bien le poés entendre que li rois 
adrastus fu mout dolans si qu il 
ne s atarga mie ains prist consell a ses 
barons qu il porroit faire de la grant 
honte et de la grant traison que li rois 
etiocles de thebes avoit fait a tideus 
cui il avoit a lui envoié en message 
li baron qui ou lui estoient li loerent 
et distrent qu il ne s atargast pas de 
si grant huntage a prendre vengance quar 
c il ne s en vengoit prouchainement 
encor s i porroient amordre a tel ovre 
faire cil de thebes o de ses voisins 
pluisor autre mes vengast 
durement et plenierement cest mesfait 
et si rendist a pollinicet cui il avoit 
sa fille donee s onor et son iretage 
li rois dist a ce faire n atargera il mie 
et mout pria les barons qui iluec estoient 
qu il a lor pooir s en penassent et a ce faire 
ne s atargasssent mie 
et il li distrent que de ce ne fust 
en doutance qu il a lor pooir s en 
peneroient et lor cors et lor avoirs 
a lor pooirs por ceste hunte 
vengier metroient 
ensi com vos oés segnor et dames 
comensa l uevre perillousse de la 
destruction de thebes dont tant chivalier 
furent mort et ocis que ce fu grans 
merveille quar d une part ne d autre 
si com vos orés n en eschapa guaires si 
com vos en la fin s il vos plaist 
a oir porés savoir et entendre segnor 
li rois adrastus manda par tote sa 
region toz ses chivaliers et ses homes 
qu a un jor qu il et li baron qui 
ou lui erent deviserent fussent tuit 
a arges apareillié a lor 
pooirs de lor harnes et de lor armes si com 
por aler sor ceus de thebes qui li 
avoient fait grant huntage et a ceaus 
qui o lui estoient proia il mout qu il 
en lor terres s en ralassent et se 
hastassent de venir avec totes lor 
chivaleries et a totes lor maisniees si que 
au jor qu il devisé avoient sans nulle 
atargance revenissent a arges il 
respondirent au roi que ne fust de ce 
en doutance quar a quanque il avoir 
porroient par proiere ne par amor 
ne par doutance ne par lor avoir 
doner repaireroient il ariere 
a celui termine sans nulle atargance 
li rois les en mercia mout et ausi 
fist pollinices et tideus qui bien 
distrent que les soudoiers des 
estranges contrees qu i vendroient 
por loz et por pris et por honor 
conquerre donroient il tant dou lor 
qu il s en loeroient 
a cest consell et a ses paroles 
se tindrent tuit et loerent et ce 
fu a la vespree e quant vint a la 
matinee la cors esparst tote 
si repaira chascuns en sa contree 
dont n i ot faite nulle demorance 
li baron et li prince somostrent 
lor amis et lor homes qu il a 
eus venissent apareillié de lor 
armes sans demorance et il si 
firent et au jor nomé s asemblerent 
tuit et vindrent sous arges en la grant 
praerie qui mout estoit bele 
et delitable la vint parthenopeus 
qui fu fiz le roi d archade a tote 
sa chevalerie et tuit cil de micaines 
et li rois ypomedon et li rois capaneus 
et li rois meleager et li 
rois de crete et li rois agenor et li 
rois laertes de lacedemonie e pirrus 
et tritolemus et palemon qui mout fu 
prous chivaliers et sages 
tuit cist et encor pluisor autre 
dont je ne vos ai mention faite a totes les 
grandes chevaleries s asemblerent sous 
arges es beles praeries la peust on 
veoir tant vaillant chivalier fort 
et hardi et de grant estature et tant riche 
destrier fort et isnel et tante 
armeure de diverse maniere qu a paines 
est nus tant viseus ne 
sages que le peust raconter ne dire 
tideus a cele grant assemblee 
remanda toz les barons de chalidonie 
et qu il venissent tuit sans delaiance 
s il jamais voloient de lui avoir socors 
ne aie mout en i vint quar li pluisor 
des tres haus homes amoient mout 
tideus por sa beaute et por sa prouece 
et dou regne de thebes i vindrent 
ausi plusor chivalier et pluisor 
sergant a pollinicet teus i ot 
por le sairement que fait li avoient 
quar mentir ne voloient por ce 
que bien les avoit tideus 
somons devant le roi de tenir 
lor fiances et teus i ot qui 
por l amiste de lui i venoient 
et teus i ot qui i vindrent 
por la felonie de etiocles et por 
sa traison le guerpirent 
quant sous arges en la grant praerie 
furent tuit assamblé cil roi 
et cil prince que je vos devise 
sachés que mout tres grans gens 
furent avec aus venues et assemblees 
quar la estoit tote la flors 
de gresse des chivaliers qui 
adonques estoient et des voisines 
terres qui a aus et a lor amors 
se tenoient li rois adrastus 
ot grant joie quant vit tant riche roi 
et tant hardi vassal venir 
en sa besogne et tideus et 
pollinices ausi a cui appendoit 
auques la besoigne en orent grant leece 
et bien dient que ne remaindra 
por nulle paine que etiocles 
ne destruisent s il ne lor 
rent le roiaume de thebes 
loiaument si com fu faite la 
convenance 
segnor or ne vos veull mie 
laisser a dire de etiocles qui 
bien seut par ses espies et par 
ses messages la grant assemblee des 
grius qui estoit venue a arges 
et por lui destruire s il pooient 
et son regne confundre mout en 
fu dolans et tristes en son 
corage ne ne sot que faire mesque 
par conseill de ses homes manda toz les 
barons qu il pot avoir en son regne 
et qui de lui lor fies et lor terres 
tenoient et si lor manda mout et 
proia par ses messages qu il lor 
lontains parens et lor amis avec 
aus amenassent et il lor donroit or 
et argent et chivaus de pris et dras 
de soie et si poroient li jovene 
bachalier esprover lor proueces 
et faire mains beaus cous as grijois 
dont honors lor crestroit toz 
les jors de lor vies et bien lor 
mandoit encore que a grant tort 
et sans nulle ochoison certaine li 
griu sor lui venoient et por ce 
li devoient mout meaus aidier 
tuit cil qui l amoient ensi 
com vos oés et par ces paroles 
s asemblerent grans gens a thebes 
qui la vile garnirent et enforcierent 
etiocles li rois lor fist mout 
grant feste por ce qu il a lui 
venu estoient et adonc ne s atarga 
il mie qu il les murs de la cite 
ne feist rehaucier et renforcier les 
riches tors de pierre por avoir mellor 
defendance as portes mistrent 
manoir riches chivaliers ou lor 
chivaleries por ce qu il par lor 
proueces et por lor honors meaus 
les contretenissent contre ceaus 
defors et guardassent ensi com 
vos oés se guarni et porquist 
etiocles de riches aies et jura 
par lui meisme les deus ou 
il avoit sa creance qu il a son 
frere ne au roi adrastus ne rendra 
sa terre por nulle cremance ansois 
s il puet lor sera chier 
vendue qu il l aient conquise 
en nulle maniere quar mout li 
torneroit a grant deshonor ce li 
sambleroit s il a son frere 
rendoit la corone et il s en aloit 
com issilliés en autre regne 
segnor adonques estoit li mois d avril 
moiens et pognoient les herbes 
verdes et noveles et les flors 
de diverses samblances adonc comanda 
li rois adrastus et soumost les rois 
et les princes avec li estoient 
qu il s apareillassent et lor gent 
atorner feissent por movoir et por aler 
vers thebes quar n i avoit mes 
mestier delaiance il li distrent et 
respondirent que volentier le feroient 
et que totes seroient les os 
apareillees et venues ainsque trespassast 
la semaine segnor adonques 
avoit en la terre le roi 
adrastus un sage home 
maistres et sires estoit de lor 
loi ausi com sunt ore arcevesque 
amphioraus estoit apelés par non 
en grijois language de science 
estoit renomés sor toz ceaus 
dou roiaume a lor deus c est a lor 
ymages qu il aoraient ou ens li diable 
habitoient prendoient respons et 
adevinances cil amphioraus avoit ja 
parlé a ses ymages et demandé de l ost 
des grius et de la bataille et respondi 
li avoient et dit que s il avec le roi 
en aloit a thebes ja ne repaireroit 
ariere ains overroit la terre soz lui 
et fundroit sique toz vis cherroit 
aval en abisme de ceste chose 
fu amphioraus en grant esmaiance et si 
le dist a son fiz qui almeon ot a non 
et a sa feme que euriphile estoit apellee 
et si lor dist que por ceste grande pestilence 
se voloit il et bien le celasent se li 
rois le faisoit querre ne ne 
l ensegnassent mie quar bien savoit 
que ce que si deu dit li avoient ne 
seroit mesonge ne faillance 
amphioraus ne s atarga mie 
de faire la choze ensi com il 
l ot devisee et li rois 
adrastus par consell de 
ses princes l envoia a son 
repaire querre quar bien li orent 
fait entendre et il bien le savoit 
que sans lor evesque qui estoit 
lor maistres et lor ensegneres 
ne devoient il mie aler en si 
grant afaire cil cui li rois 
i envoia le quistrent asses et 
demanderent et ne le troverent 
mie et tantque en la fin lor 
ensegna sa feme si que vousist 
ou non amphioraus le convint aler 
en l ost dont il ot grant pesance 
e quant il fu venus en l ost 
mout i ot grant leece quar li griu 
par li mout s aseurerent li rois 
adrastus li pria mout qu il li disist 
quels fins li vendroit de la bataille 
et il dist si com cil qui de la 
choze avoit bien enquise par sors et 
par sacrefices que se il i aloit petit 
ramenroit de sa chevalerie ariere ains 
i seroient tuit mort et ocis de ce 
n estoit il mie en doutance ' e si sachés 
bien rois adrastus " fait amphioraus 
' que si je i vois je serai destruis 
en la bataille et si baera li terre 
sous moi et si m englotira quar 
ensi le m ont dit nos deu que 
je ne doi pas mescroire et tot ce 
verras tu avenir adonc porras tu bien 
savoir et entendre que de toi et des 
autres ne t avrai pas dit mesonge " 
quant li haut baron de l ost oirent 
ensi parler amfioraus il parlerent 
au roi a haute vois et si distrent ' rois 
fai mouvoir tes os et a force va 
tes anemis requerre ne ne croi mie 
en sort ne en la parole de cest prestre 
qui par nature a paor de soi meisme 
quar bien saches que nos bien le 
savons que chascuns de nos viendra 
a la mort a son droiturer termine " 
a ces paroles sunt tuit resvigoré 
ne ne lor fu rien de lor destruction 
que amphioraus lor avoit anunciee 
au bien maitin quant l aube fu crevee 
s esmut li os si com li rois l ot 
comandé et si ot soné maint cor 
buglerec et fait mainte cri 
segnor et dames adonques faisoit 
mout sech tans en cele contree 
quar n i avoit pleu mout avoit 
grant piece si erent les terres 
sechees mout et les aigues mout 
abaissees les os chivaucherent 
et li solaus luisi chaus et 
luisans et il s en tornerent vers 
thebes le droite voie tant chivaucherent 
par lor jornees a asses grief paine 
por d aigue qu il entrerent en la 
terre le roi ligurge ou il soffrirent 
asses grant destrece et nient d autre 
choze que de signe quar bien voill 
que vos sachés que plus avoit 
de trois mois passés que pluevie n estoit 
a terre devers le ciel cheue 
et de ce estoit li os mout mal baillie 
quar ne savoient quel part torner 
ne au maitin ne au vespre qu il 
peussent trover aigue dont il ni 
lor cheval beussent ne les autres 
bestes qui l ost porsivoient e cil 
qui a pie estoient par estoient si 
malbailli qu il aler ne pooient ains 
recreoient par la grant dissete qu il 
avoient d aigue ceste destrece 
les faisoit mout atargier de haster 
lor voie quar si estoient alasquié 
quant venoient a la vespree qu il a la 
nue terre se couchoient et les fers 
de lor armeures a lor boches metoient 
ne voill plus atargier a lor 
destrece descrire quar si tote 
la voloie raconter et dire mout 
avroie a faire en cele grant destrece 
avint choze qu il entrerent en la 
terre le roi ligurge dont je vos ai 
parlé devant et lors envoia li rois 
adrastus ses messages par la contree 
ensus de l ost plus d une jornee 
en pluisors parties et bons chivaliers 
et sages qu il ne se feinsissent mie 
de querre estanc o rivere par quoi 
l ost fust secorue dont li pluisor homes 
et femes et chival et bestes moroient 
a grant martire tideus li bons chivaliers 
et li sages qui plus prendoit de l ost 
grant cure que nus des autres erra 
tant et chevaucha qu il vint ens ou vergier 
le roi ligurge a une vespree et li rois 
capaneus le sivoit grans aleures ou lui 
pluisors de sa maisnee tideus entra ens 
ou vergier ou l erbe estoit verde 
et gente et li arbre fuelli de pluisors 
manieres il reguarda sous un lorer si vit 
seoir une damoisele qui un enfant ot 
aporté avec soi tot jovenet et petit 
au serain de la vespree l enfes estoit au 
roi ligurge qui n avoit plus oir masle si l 
amoit sor tote creature quant tideus vit la 
meschine vers li ala grant aleure et la damoisele 
mout s espoeri quant le chivalier vit armé 
et les autres qui apres lui venoient 
tantost se lieve et se mist a la voie 
grant aleure quar ne vousist estre si soule 
par nule creature tideus l a devanci 
mout tost si li dist ' suer bele n aiés 
nulle doutance quar ne vos feromes 
nulle creature que vos soit destorbance 
mes sachés bien que chivalier somes 
destroit et agrevé de grief soif si vos 
voudriomes requerre par cortoisie et par 
gueerdon rendre se lius en venoit 
que nos ensegnesses aigue en tote 
ceste contree si vos en savés point 
quar bien vos fais entendre sans faillance 
que nos ne nos destrier ne beumes tiers 
jor a si nos torna en grant grevance 
et plus nos est encore de nostre gent 
menue qui finent a grant dolor par 
ceste grant destrece que je vos raconte " 
quant la damoisele oi ensi parler 
tideus ele fu tost raseuree et si en 
ot mout grant pitie dedens son cuer 
quar mout estoit cortoise et tantost 
li dist ' sire chivaliers tant est 
grans la secherece par ceste contree 
que petit i a sorjon ne fontaine qui ne 
soit sechee ne sai par quele 
aventure se par ce non que li deu nos 
heent et neportant mout seroit grans 
domages si com moi semble si de ce vos 
perissiés que n aiés secors et aie 
et si n estoit por cest enfant que je ci guarde 
je vos menasse a une aiguete auques pres 
de ci qui mout est clere et 
saine et qui bien solonc ce que 
vos dites vos porroit rendre la vie 
mes certes cest enfant n os guerpir 
quar fiz est au roi si le 
guarde que par aucune maniere 
mescheance ne m en venist " 
segnor isiphile ot a non la 
damoisele et quant ele ot atargié 
un soul petit si se fu porpensee 
et dist a tideus qu ele ne laira 
mie por ce qu ele le voit si desconforté 
que la rivere ne li ensigne 
tantost herbes et flors si 
coucha l enfant deseure et lors 
enmena les chivaliers vers la riverete 
que mout estoit bele et mout 
tost le lor ot enseignee 
quant tideus vit l aigue 
mout ot ens en son cuer grant joie 
et mout en mercia la mescine et 
tantost en fist aler ses messages a l ost 
por crier et por dire qu il avoit 
aigue trovee et qu il i venissent 
sans demorance adonc oissés par l ost 
grant noise et demener grant leece 
cil as chivaus se metent avant 
grant aleure ne n i demandent 
ne voie ne sente ains se metent 
as adreces parmi haies et parmi boissons 
qu ainc ne sunt percee et quant 
il perceurent l aigue adonc n es 
peust nus tenir en nulle maniere 
e bien sachez que quant il pervindrent 
la n i quistrent entree ne rive 
ains sailloient ens chascuns endroit 
soi si com il venoient adonc veissés 
ces chivaliers tant boivre qu il 
estagnoient et des pluisors li cuer 
lor crevoient tant beverent de l aigue 
que trop desiré avoient que sofrir 
ne le pooient et cil cui 
chevaus cheoit ou gues ja n entendist 
puis a sa delivrance quar ou gues 
avoit tel presse de ceaus qui 
venoient et de ceaus qui issir en voloient 
que ne s i peust relever nulle choze 
qui i fust cheue 
segnor que fu ce donc quant il parvint 
la gens menue qui asses plus encore 
out l aigue desiree dedens saillerent 
tuit chaucié et tuit vestu ne ne 
les peust arester nulle creature tant en i 
entra et d une part et d autre que 
tote fu estanchee la rivere et si qu il 
convint l aigue soronder et repairier ariere 
tantqu ele fu engueus as rives et qu ele 
voloit passer par deseure et par desous 
l ost qui tote estoit ens embatue 
esteit ele sechee et aval tornee quant 
beut orent asses adonc orent grant 
joie il se baignoient et sailloient 
ou bruech et en l aigue qu il tant 
desiré avoient li rois adrastus et 
lor devineres amphioraus et li preus tideus 
et pollinices et li autre prince 
firent les gens issir des aigues 
et lor commanderent a logier ilueques 
sor la riviere et lors en mena 
tideus la damoisele au roi qui l aigue 
lor avoit ensegnee li rois l en mercia 
mout hautement et li dist que s ele 
avoit de lui afaire il li seroit 
en aie et ne li celast mie qu ele 
ne li desist dont ele estoit et de 
quel lignage isiphile respondi 
au roi et si li dist ' sire je sui 
une essillee et chacee hors de ma 
contree et si fui en l isle de 
lennos norie et nee et fui fille 
au roi qui tint la terre 
ne sai s onques oistes parler de 
la grant traison que les dames de la contree 
porparlerent honte en ai d ou dire 
mes si est seue choze que ne puet 
estre celee jovene roze estoie adonques 
si n avoie mie de mere et les dames dou 
pais s asemblerent totes et porparlerent 
qu eles lor barons ociroient fils et 
nevos et freres si tendroient les 
honors et les segnories ne ne seroient 
plus a nuilui sougites quan ce orent porparlé 
eles me manderent et distrent que je a 
lor conseill me tenisse et le mien pere 
ocesisse me ne me puis onques acorder a si 
grant cruaute faire cum de mon pere 
ocire et eles ne s atargerent mie ains 
firent le nuit meisme l escuminiee 
ovre qu eles porparlé avoient et a bons 
couteaus en dormant lor barons lor fiz 
et lor freres et le roi meisme mon pere 
ausi detrencherent 
et si je ne m en fusse tot coiement 
emblee morte m eussent por ce que je 
a la tres grant felonie d eles ne m 
estoie acompaignie tres adonc m en ving 
je en ceste terre au roi ligurge qui 
mout m a honoree et tant amee qu il 
m a chargié son petit fill a guarder 
qu il aime plus que nulle creature 
or m en irai a l enfant " fait la pucele 
au roi ' cui je laissai gisant sor l erbe 
florie quant je menai ces gentis 
chivaliers a la rivere qu il tant 
desiroient " atant prent congie 
des rois et des chivaliers la damoisele 
si s en torne mes encore ne 
savoit pas la pesant aventure qui 
de l enfant qui non avoit archimenus 
qui li estoit avenue bien avés 
oi et entendu coment l ot soul 
laissé en l erbe verdoiant desoz 
l arbre et tantost com s en fu 
partie vint uns serpens fors de la 
forest si entra ou vergier 
qui moult delitables estoit 
et ala tant trainant son cors et sa coe 
qu il vint sous l arbre ou l enfes 
gisoit qui s esbanioit as flors et 
as fuelles de diverses manieres tantost 
com il l aproucha il bota fors 
de la coe un grant aguillon tot 
envenimé de lui meisme si l estecha 
l enfant droiturerement parmi le ventre 
atant s en retorna ariere si laissa 
l enfant qui trois cris cria mout 
aigrement et lors s apaisa quar mors 
fu et fenis en meisme l ore 
la damoisele qui guarder le devoit 
et pris ot congie au roi l entroi 
si se mist por ce plus tost a la 
voie mes ne pot chaloir quar trop 
s estoit atargee et si com ele vint 
l enfant trova froit et sans vie 
adonc n ot en li que corroucier ce 
poés vos bien croire adonc 
comensa a regreter l enfant et sa grant 
beaute et puis son pere qui tant l amoit 
que nulle choze n amoit tant en 
cest munde ' lasse " fait ele 
' que porrai je devenir et que porra 
ce de moi estre par raison serai je 
delivree a grief martire quar 
quant li rois saura cest grant 
domage merveille sera s il en son 
sens remaint ne la roine ausi 
ma dame " a ces paroles qu ele 
disoit ploroit ele mout tendrement et 
si que les larmes qu ele fasoit li 
decoroient aval la face qu ele avoit 
bele et clere et adonc n i 
fist nulle atargance quant un poi 
se fu porpensee ains guerpi 
l enfant tot soul gisant ens 
en l erbage si s en corut ausi 
come enragee envers la riviere 
ou l ost avoit laissee et quant 
ele i fu parvenue si s en ala 
droit a tideus et si li dist 
en plorant que mort avoit trové 
l enfant qu ele guardoit et qu ele 
avoit laissié sous l arbre et si 
ne savoit par quele aventure 
' beaus sire " fait ele a tideus 
' par vos m est avenus ces domages 
ne jamais n oserai retorner au roi 
ligurge tant amoit son fill que il 
por lui me feroit ocire e s il 
avenoit choze par aventure que li 
rois la mort de son enfant ne me 
demandast mie si me feroit la roine 
ma dame desmembrer et destruire " 
tideus ot grant pitie de la damoisele 
qu il veoit tant durement doloser 
et complaindre lors la reconforta 
au plus qu il pot et dit et 
qu ele ne plorast mie quar il iroit 
au roi adrastus et si le feroit aler 
au roi ligurge por ce qu ele fust 
en pais mise adonc vint tideus 
au roi si li conta la novele 
de l enfant et de la damoisele 
qui la riviere lor avoit ensegnee 
' sire " fait tideus ' por vos et por 
vos homes est ceste meschine 
cheue en grant paine mes faites 
bien et cortesie alés au roi 
cui ele servoit et nos irons avec 
vos tuit ensamble si querrés qu ele 
soit en pais mise et je sai 
bien sans doutance que ja si crueus 
ne sera li rois ne la roine 
se vos le pardon lor proiés 
por la pucele qu il ne le vos otroient " 
li rois adrastus entent la mescheance 
que tideus li a contee mout en fu 
dolans en son corage lors n i fist 
nulle atargance ains fist l ost deslogier 
si erra vers la cite le roi ligurge 
et errerent tant qu en asses brief tans 
devant les murs s atravoient 
li rois ligurges vint encontre le roi 
adrastus tantost com l ost ot 
aperceue mes ansoisqu il issist 
de sa porte encontra il le roi adrastus 
ensamble ou lui plus de yy que rois 
que princes li rois ligurges li 
fist mout grant joie et dist 
c onques mes ne fu si lies es 
jors de sa vie com de ce qu il estoit 
venus a sa cite ' sire " fait il ' or 
herbergerés vos saiens et vos et 
vostre compaignie et cil qui ne porunt 
en la vile herbergeront la defors 
en loges et en tentes et prendront 
saiens viandes dont il i a a 
grant plante sans nulle defaillance " 
mout l en mercie li rois adrastus 
et dit que mout li fait grant honor 
quant il sa cite abandone 
mais de ce prendre n avoit il ore 
grant cure quar il avoit mout 
grant besoigne entreprise a faire 
mes venus estoit a lui un don 
requerre qu il li donast et otriast 
s il onques l avoit amé a jor 
de sa vie ' sire " fait li rois 
ligurges ' ne soiés en doutance que ja ne 
me requerrés choze que je ne vos 
face a mon pooir tant soit grevouse 
mesque fors en met mon cors 
et ma feme et mon fill que je 
aim plus que nulle creature " a paines 
ot sa parole bien afinee quant uns 
sergans vint acorant et criant 
a haute vois pleniere ' rois 
ligurges mout dois avoir grant 
destorbance quar mors est tes 
fiz que tu tant amoies fai 
tost anvoier por lui quar il gist 
mors sous un arbre si l a point 
uns serpens et envenimé de mout 
orible figure " quant li rois 
oi ces noveles mout fu dolans 
et tristes petit s en failli 
que ne fu pasmés cheus devant le 
roi adrastus em meisme l ore 
et quant parler pot por la grant dolor 
qui l ot laissiee si comensa a dire 
que jamais jor ne seroit haitiés 
en sa vie celui mort que l avoit 
desirité de son droit hiretier 
qui apres lui devoit tenir s onor 
et sa segnorie la roine estoit 
adonc primes levee de dormir si 
oi ou palais et en la cort 
aval la grant noise tantost qu ele 
entendi la novele de son fill qui mors 
estoit ou pavement chai 
pasmee e quant fu revenue de pasmisons 
ses paumes bat et detort ses 
puins si comensa son tres grant duel a 
faire tuit cil qui l ooient i 
corroient por veoir de li la merveille 
et quant esguardé l avoient ne se 
pooient abstenir ausi de dolor 
a faire li rois ligurges estoit moult 
sages hom por le roi qui la estoit 
et por ses barons se conforta par 
samblance mes por ce n estoit mie 
dedens son corage la dolors maindre 
ains comanda c on li portast son fill 
si le verroit encor une fiee ainsqu il 
fust mis en terre tantost li fu 
aportés quar li pluisor ja coru 
i estoient adonc recomensa li 
duels grans et oribles 
quar quant li rois vit l enfant 
mort et enflé dou venin dou serpent 
mout ot ire et pesance la dolors 
que la roine menoit sor le cors 
de son fill et les paroles qu ele 
disoit ne poroit nus descrire 
quar par la samblance de sa tristece 
faisoit plorer le roi adrastus et sa chivalerie 
de ce lairai ester la parole 
quar puisque l enfes fu mis 
en terre solonc lor costume 
li rois adrastus pria au roi 
ligurge et a la roine sa feme 
le pardon de la damoisele 
qui l enfant avoit en sa guarde 
la roine respondi tote premere 
au roi adrastus et si en jura 
mout durement come feme airee 
que ja ceste dolors ne seroit 
pardonee jusques atantque li serpens 
seroit ocis qui l avoit sa joie 
tolue li haut baron des grius 
s escrierent a haute vois et 
distrent que ja por ce n i 
perderoit rien la pucele si le 
serpent trover pooient adonc 
s esmut li os por le serpent 
querre tant cercherent par la forest 
valees et montaignes qu il jouste 
la riviere en un lue mout ennermi 
d apres un grant perron gisant 
le troverent et la l ocist 
parthonepeus li rois d arcade 
d une saiete e quant l ot mort 
le chief en aporta a la roine 
qui de son grant duel en fu auques 
refroidie quar ele estoit ce li 
sambloit vengee par ce que 
vos poés entendre fu la damoisele 
au roi racordee et a la roine 
et pardonee li grans ire 
segnor quatre jors ot sojorné 
li os dont mout lor anuia e tantost 
vint uns messages au roi adrastus 
et si li nunsa et dist que 
cil de thebes s apareilloient 
por venir contre lui as fors passages 
et as montaignes li rois en ot 
grant leece et tantost commanda 
l ost a movoir et les tres et les 
tentes a destendre tost fu faite 
sa comandise adonc sonerent cors 
et buisines et tabors si ot 
au movoir grant joie quant l ost 
fu mise a la voie et li rois adrastus 
ot pris congie au roi ligurge 
et a sa feme la roine il errerent 
tant par lor jornees et trespasserent 
tant valees et montagnes et fores 
umbragés et terres plaines qu il 
vindrent sous thebes en la large 
praerie qui mout estoit delitable 
et bele segnor cil de thebes 
n en issirent mie et ne mie por ce 
qu il n eussent grant chevalerie 
dedens la vile et mout vaillans 
chivaliers et mout a armes 
qui volentiers s en issirent mes li 
rois etiocles meismes lor defendi et 
fist fermer les portes adonc se 
logierent li griu tote jor sains 
atargance et li fourier s espandirent 
par la contree il l ardirent tote et 
pelfirent et guasterent quant li 
jors fu trespassés et la nuis 
fu venue li rois etiocles 
mist les escrouguaites sor les 
murs et par les tors qu il avoit 
mout bien guarnies contre l os 
des grijois qui sor lui venu 
estoient de perdre sa cite a force 
ne cremoit il nulle choze mais de 
ce que li home ne l traissent estoit il 
en doutance quar bien savoit de tels 
i avoit qui tant ne l amoient 
mie come son frere encore fussent il 
en sa vile onques en tote la nuit defors 
ne dedens ne dormirent quar li 
bon chivalier qui dedens estoient lor armes et lor 
arnois apareilloient si com cil qui 
bien savoient que longe pais ne longe 
trieue mais avoir n i pooient l autre 
gens menue en grant poor estoient 
por la grande assemblee que devant la cite 
veoient en la praerie cil defors 
tote la nuit se penerent de logier 
et de herbergier et d atorner lor afaires 
tot ausi com s il i deussent 
estre a demorance toz les jors de lor 
vies sor les murs ot grans noises de cors 
et de buisines et en l ost ausi encontre 
aus de ceaus qui escrouguaitoient 
li rois etiocles manda ses barons 
por conseill prendre coment se porra 
contenir envers le roi adrastus et 
envers son frere et s il fera pais 
o non qu il lor volentes en dient 
la ot dites paroles de maintes samblances 
quar li pluisor voloient la guerre 
et li sage home ne le voloient mie ains 
disoient au roi qu il a son frere feist 
pais et acorde ansoisque pis l en avenist 
et par ensi qu il li rendist la moite 
dou roiaume sa mere meisme la roine jocaste 
l en pria moult et li dist que vers son 
frere ne se parjurast mie etiocles 
jura toz les deus ou il avoit sa creance 
que ja n en feroit envers lui tel partie 
quar ja puis n avroient pais ensamble 
li baron l en blasmerent mout cil qui 
sage home estoient et distrent qu il mout 
fol seroient s il ensi por li de la 
convenance qui entr aus yy estoit faite 
se parjuroient li roine traist 
son fils d une part et si li dist ' beaus 
fiz que veus tu faire croi tes 
haus barons si feras que sages 
por quoi veus tu ton frere desiretier 
ne tolir sa terre qui sa droiturere part doit 
avoir en l iretage tu ne ses mie 
bien fermement les corages de tes homes 
si tu ne crois lor consaus tu i pues 
bien perdre et avoir domage " 
quant etiocles oi ensi parler la roine 
sa mere si grant ire ot qu il ne 
savoit que faire et dist en son 
corage que s il pooit encore s i vengeroit 
il des traitors que ce li looient 
et qui sa terre li toloient quant 
cil conseill furent finé ou mout ot 
parlé si com vos poés bien croire etiocles 
otria la pais a quelque paine et mout 
envis quar mout haoit le partir que li 
pluisor de ses homes li looient 
mes ens en la fin dist il que ja n avenroit 
s il n en avoit la segnorie si que de lui 
la tenist ses freres a ce vousissent 
li baron o non les convint acorder 
quant n en peurent plus traire 
a cest conseill dient li pluisor 
que edippus fu lor pere mes ce ne 
peust estre quar s il fust bien en vie 
n i venist il mie tant les haoit 
il et tant voloit il lor grandes malaventures 
quant vint a la matinee lor consaus 
monstrerent et li rois et si baron 
cui il porroient envoier au message a 
l ost des grigois por parler au roi 
adrastus et a pollicinet de ceste choze 
n i ot baron qui ne s escusast et ne 
desist qu il n i iroit mie a ce ont 
parlé mes la roine qui mout estoit sage 
dist a aus qu il de ce ne s airassent mie 
entr aus qu ele iroit ou message entre li 
et ses yy beles filles antigone et ysmaine 
qui mout estoient sages et cortoises 
ce loerent bien li baron qui distrent que 
c estoit droiture quar ele estoit mere 
a l un et a l autre si feroit 
plus tost pollinicet radoucier et raison 
entendre adonc n i ot plus tost furent 
li palefroi apareillié et les dames montees 
qui vindrent en l ost des grigois ou on lor 
fist mout grant joie pollinices baisa sa mere 
et ses yy serors que grant tens 
avoit mais que n es avoit veues au tre 
le roi adrastus ou la roine estoit 
descendue vindrent li haut baron de l ost 
por veir li et les yy damoiseles qui moult 
beles estoient la roine ne s atarga mie 
qu ele ne desist au roi adrastus 
et a pollinicet son fill por 
quoi ele estoit venue et si haut 
que l entendirent li roi et li prince 
qui la estoient assemblé quant la 
roine ot finee sa parole 
et bien l orent tuit entendue 
tideus respondi premiers qui 
dist que ce n avenroit ja en 
toz les jors de sa vie quar bien savoit 
certainement que se 
pollinices avoit la partie dou regne 
contre son frere qui d avantage 
voloit avoir la segnorie il le 
feroit ocire par traison s il autrement 
ne li pooit tolir la vie 
mes s il pais voloit 
avoir tenist les convenances qu il 
li avoit fienciees si s en alast 
un an esbanoier et querre 
son pris en estrange contree 
et bons pleges li donroit li rois 
adrastus de par pollinicet que dedens 
les yy jors qu il seroit revenus 
au chief de l an li rendroit ses freres 
pollinices ausi l onor et la corone a 
celui conseill s acorderent li rois 
adrastus et si baron et si distrent 
que ja autre pais n en seroit faite 
mes amphioraus disoit bien a haute vois 
devant le roi et devant les autres 
que c estoit folie li rois 
le rovoit taire qui devant toz ses 
barons fist son sairement sor ses deus 
et sor ses sacrefices que si etiocles 
ne si voloit tenir a la pais premeraine 
si com tideus l avoit devesee ja ne s en 
torneroit mes de la cite por nulle 
ochoison si l avroit a force prise 
a ces conseaus ot asses parlé de pluisors 
afaires et pres trosques a l avespree et mien 
essient tant eussent la parole 
menee en la fin que la pais fust tote 
taillie et devisee par le conseill de 
la roine jocaste et par ses yy filles 
que tant estoient beles se ne fust 
une aventure que je vos 
dirai en la cite de thebes 
ot une tygre privee si l avoit 
norie antigone et ismene les serors 
le roi etiocles a cui on l avoit 
envoie dou regne d egypte segnor 
cele tygre estoit eslongee mout 
de sa nature por ce qu ele estoit norie 
ens es sales le roi et es chambres 
as puceles tres ce qu ele avoit esté 
petite aportee dou regne d ethiope 
et dou regne d egypte segnor et 
dames de la tygre sauvage vos vell 
ja descrire et dire la semblance et la nature 
et bien sachés sans doutance qu ele 
est grande de cors come 
sers parcreus en boscage legiere 
et forte et isnele autant 
come nulle autre beste sauvage jambes 
et pies a de lion et coe ausi 
samblable mes la teste a gentil 
et bele a lonc musel 
come levrers ne mie espoentable 
le poil cler et luisant solonc sa nature 
et bien samble doree tant par est 
clere et resplandissans de fresche 
doreure e bien sachés que de 
sa cruaute n est nulle creature 
en tant com ele est corroucee 
quar n est serpens ne lupars 
ne lions sauvages qui en sa grant ire 
l osast atendre quar tot le devoroit 
en asses brief tans par sa grant felonie 
ne n est beste tant hardie 
puisqu ele sent de la tigre l iror 
qui l osast aprouchier d une traitie 
et contre ce qu ele est si crueus 
et si maliciouse quant ele 
est si iree ra ele grant dousor 
en li quant ele est apaisee quar 
la tres grans cruautes de li est 
en dousor muee si que les bestes sauvages qui 
entor li habitent en la contree 
d ethiope vienent a li por flairier et 
sentir la tres grant dousor de s alaine 
de tel maniere est la tygre 
en sa tres grant debonairete douce 
et paisible et trop crueus quant ele est 
iree cele qui dedens thebes estoit norie 
avoit si obliee sa nature por la noreture 
qu en li n avoit iror nient plus qu en un 
aignel ou en une autre petite beste 
ains aloit par la sale com uns levrers ne ja 
tant ne li feist on felonie que ja d iror 
i veist point de demonstrance mout estoit la 
tigre en la cite amee et s on vousist au roi 
etiocle doner yy mars d or ne le donast mie 
cele tygre oi la grant noise que cil 
defors menoient qui la vile avoient asise 
si issi fors de la porte ne s en dona guarde 
si fu en la praerie lors s en coru la ou ele 
ooit la noise ausi com por esbanoier 
grant aleure et cuidoit estre tote seure 
ausi com ele soloit estre dedens la vile mes 
n ot pas granment alé quant escuier la 
perceurent de l ost defors et lor 
chivaus des gues d abevrer ramenoient 
tantost com il le virent il cuiderent 
qu ele fust sauvage si l escrierent 
a haute vois et soure li corurent la tigre 
que n avoit nulle doutance ne s espoeri 
ne ne fui mie ensi atainstrent la tigre 
et si l ocirent cil de la vile 
qui estoient as murs virent ceste choze 
qui mout s en esbairent et tantost crierent 
as armes et distrent au roi que sa tigre 
estoit ocise lors monterent es chevaus qui 
meaus pot sans plus atendre et s acuillirent 
les escuiers qui encor estoient entor 
le tigre por esguarder de li la beaute et la 
semblance pluisors en ocistrent et 
pristrent et cil qui par esfors des 
riches chevaus eschaperent vindrent a l ost tuit 
a haute vois criant et 
distrent que cil de la cite 
estoient fors issu tuit armé 
qui enchauciés les avoient et mors 
et ocis le plus de lor compagnie 
tost fu li os estormie par ces paroles 
et ausi d autre part s en issoient onques 
n i ot conroi devisé ne bataille ne 
eschiele faite ains vindrent 
d andeus pars par desroi ensamble 
tideus assamble toz premerains 
a ceaus de la vile et etiocles et li 
rois creor a ceaus de l ost qu il 
n espargnerent mie segnor ci ot 
grant bataille et ensi et por ceste 
choze que je vos ai devisee asses i ot 
ocis et des uns et des autres a 
ceste premeraine assamblee mes cil de la vile en orent 
le pior ce vos sai je 
bien dire et mout plus i eussent encore 
perdu que a force fussent remes par destrois de 
lor barbacanes en la cite guarnie 
se ne fust la roine jocaste 
qui manda a son fill pollinicet 
que por l amor de li desfesist la 
bataille et feist sa gent repairer ariere 
ensi le fist pollinices por l amor 
de sa mere si s en retornerent 
as loges et as tentes et cil de la 
vile as portes vindrent dolant et 
triste por lor tigre qu il avoient 
perdu et mout cher comparé 
quant tuit furent repairié a l ost 
et desarmé li rois et li baron la roine 
jocaste parla au roi adrastus et si li 
dist qu ele s en voloit repairier ariere 
mais desist li s il la pais consentiroit 
a faire entre ses yy fils dont ele estoit 
mout dolante li rois adrastus 
respondi a la roine que la pais ne desvoloit 
il mie ensi com tideus l avoit devisee 
o autrement n en seroit il apaié 
tant com il fust en vie quar li haut home 
qui avec lui estoient autrement ne li 
looient mie a faire atant prent la roine 
congie si s en torne de l ost et 
ele et ses yy filles si le convoia 
vers la cite pollinices et tideus 
et parthonopeus d arcade qui mout en ama 
ismene por le grande beaute qu en li ot 
veue e quant il aproucherent la porte 
des chivaliers de la cite issirent 
tuit desarmé encontre eles por 
conduire a grant honor la roine 
et les damoiseles li troi chivalier des 
grius pristrent congie a eles et mout 
baisa pollinices au departir ses 
yy serors et sa mere et mout li pria 
la roine qu il fesist pais a son 
frere atant s en repairerent ariere 
a l ost de ceaus de grecse qui s 
atendoient et les dames 
entrerent dedens la cite qui bien 
furent convoiees jusques au palais le roi 
etiocles ou il et si baron 
estoient ci dient li pluisor que 
pollinices et tideus et parthonopeus 
vindrent en thebes avec la roine 
por conduire et ou palais descendirent 
et qu au repairier les firent 
contreguaitier cil de la vile por 
ocire mes je ne truis mie si bien 
en la veraie estorie que je vos veull 
afermer et dire e thideus n estoit 
mie plains de si grant folie qu il 
s enbatist si abandoneement toz desarmés sor ses 
anemis dont il avoit maint en la vile 
e por ceste samblance ne fait il 
mie a croire ni que pollinices s enbatist 
si en la poeste son frere qui mout 
estoit traitres apres ce que li chivalier 
en l ost repairé furent la roine jocaste 
conta a son fiz et a ses barons 
la parole qu ele avoit oie e si lor dist 
que ne pooit trover en ceaus de la pais 
ne acordance s il a son frere ne tenoit tot 
plainement la premeraine convenance 
etiocles qui l entendi dist que ja en 
sa vie ne rendra mais plain piet de 
l iretage ne ensamble ou lui n en avra il 
compaignie mes fesist le meaus qu il 
peust quar james ne seroit raconté ne 
dit qu il par nulle couardise fesist 
nulle pais ne nulle concorde ensi 
remest la parole as pluisors 
de ses barons en poisa mout et tels 
i ot qui en orent leece qui en asses 
cort termine lor fu en tristor revertie 
quar ne demora mie granment que cil 
defors et cil dedens rarmerent 
lor cors por combatre et en cele batalle fu 
amphioraus armés et montés sor un riche 
char a quatre roes por aidier 
ceaus de gresse se mestier en eussent 
et la ou il estoit moult bien 
apareilliés et en la gregnor presse 
ovri li terre et baa si que chei 
ens amphioraus atot son char et a toz les chivaus 
qui le traioient et pluisor ausi 
trebucherent qui avec lui estoient 
la terre apres ce revint ensamble 
et fu seree si que devant soloit estre 
et amphioraus toz vis fu trebuchés 
en infer et el parfunt abisme segnor 
ce fu par sa tres grant desloiaute qu 
il trop avoit demenee quar il cuidoit 
les deables servir toz les jors de sa 
vie et lor ovres avoit faites faire 
as gens de son regne et anunciees et qui 
le deable sert n en a autre loier 
a la que ce qu il en est honis 
quar c est li merite qu il por 
lui servir rent et done li 
rois adrastus n estoit mie de cele 
part ou amphioraus estoit cheus 
en abisme ains estoit en l autre 
partie de la bataille mes tantost 
vint uns mesages qui li dist les 
noveles dou grant domage qu il avoit 
receu d amphioraus et de ses homes 
et que li terre l avoit engloti 
par grant mescheance li rois ne 
pooit croire les noveles que li 
mesages li disoit ains cuidoit 
que ce fust mesonge quant pluisor 
autre vindrent qui li distrent 
que c estoit verites sans faillance 
li rois adrastus fu mout esbais 
de ceste cruel aventure et tantost 
fist soner ses cors et ses buisines 
por sa gent traire ariere et desevrer 
de la bataille mout s esmaia li 
rois adrastus et mout fu dolans 
et tristes quar amphioraus 
estoit ses maistres conseillieres 
et li hom de tot son regne en cui 
il avoit gregnor fiance quant 
repairé furent as tres et as herberges 
a merveilles parlerent par l ost 
de ceste aventure qui lor estoit 
avenue et si disoient li pluisor 
que la fait mauvais estre 
et mauvais combatre et petit i 
avroient de duree se li terre les 
engloutoit ausi fors et haitiés 
et en lor puissances de ceste chose 
fu en l ost grans la parole 
et bien disoient que meaus lor 
vendroit repairier ariere qu il ensi 
tuit vif fussent envoié en abisme 
ensi disoient li un as autres 
ne onques en tote la nuit n ot en l ost 
joie demenee ne criee quar plus 
doutoient la terre que fundist 
et que les englotist qu il ne 
faisoient lor anemis qui estoient en thebes 
or sachés certainement qu en 
la cite avoit grant joie et grant 
leece quar bien savoient l aventure 
et la dolor qui a ceaus defors estoit 
avenue tote le nuit crioient sor les murs 
les guaites et disoient as grigois 
qu il s en ralassent quar il avoient 
perdu lor adevineor en cui avoient 
grant fiance ensi et par tels paroles 
tote la nuit trespasserent et quant ce vint 
a la matinee li rois adrastus manda toz 
ses barons por conseill querre qu il poroit 
faire de l aventure qui lor estoit 
horrible et perillouse 
' segnor " fait il ' ne sai que 
faire quar mout sui en grant doutance 
se nos guerpissons cest siege devant 
ce que la cite aions prise 
mout i avrons grant hunte et d autre part 
sui je en grant doutance ne sai 
que je vos en mente que la terre 
ne nos engloutie or si voudroie 
que m en deissés ce que vos en 
samble quar je ne voudroie en nulle 
maniere que nos feissiemes choze par 
quoi l onors de gresse fust abaissee 
ne ou eussent reprouver li oir 
de tant baron com je voi ci 
ensamble " a cest conseill ot mout parlé 
de diverses paroles mes en la fin 
s acorderent a ce qu il ne s en 
partiroient mie si seroit la vile 
prise o tuit morroient et qu il 
esliroient un autre qui seroit 
en lue de amphioraus por faire a lor 
deus lor sacrefices et qui enquerroit 
lor respons de lor afaires et de lor 
aventures adonc esluirent par l ost 
li quels porroit meaudres estre 
a avoir cele segnorie tantque yy sages 
homes i troverent anciens et de 
grant science li uns ot a non 
melampus et theodamus li autres 
melampus laisserent por ce qu il 
estoit de trop grant eage et thiodamas 
esluirent et mistrent en la 
segnorie quar il avoit esté 
disciples amphioraus toz les jors 
de sa vie quant ce fu fait tuit 
furent raseuré li grigois et distrent 
que james ne s en partiroient por 
nulle doutance qu il eussent segnor 
et dames ensi com vos oés furent 
raseuré li grigois cui meaus venist asses 
qu il alé s en fussent quar mout 
sofrirent de paines de chalors et de 
froidures et de grans batailles horribles 
dont s entrocirent et defors et dedens 
a grans dolors et a gries paines come 
gens mausenee et qui d aus n avoient 
cure mes descrire lor batailles ne les 
aguais qu il faisoient dedens et defors 
tant com il au siege furent n est 
grans mestiers que je vos descrise 
quar asses tost por bel parler i poroie 
dire mesonge que ne seroit raisnable 
ne convegnable ne a profit ne torneroit 
a nulle creature por ce lairai je a deviser 
lor conrois et lor batailles et si vos 
dirai de la fin coment il parlerent 
segnor ou comencement asses par tens 
i fu mors tideus li gentis chivaliers 
et li sages qui tant fu preus et 
hardis en sa vie qu encor en parolent 
mout et content les escritures 
puis i fu mors parthonopeus et ocis 
en la bataille et ypomedon noiés en 
une aigue ou il s enbati apres ses 
anemis par sa grant proece segnor et bien 
sachés ausi que ne me veull antremetre 
de raconter le jugement de daire le rous 
qui sa tor rendi a pollinicet par quoi 
la vile dut estre perdue quar trop en 
seroit longe la parole et lonc d 
auctorite seue mais por beau parler est 
mainte choze contee et dite que n est 
mie voire en tote traitie d estorie 
por ce le lairai ester et maintes chozes 
a retraire qui as pluisors poroient par 
aventure plaire 
apres s entrocirent li dui frere pollinices 
et etiocles si vos dirai en quel maniere 
pollinices abati au joster 
le roi etiocles son frere et si le feri 
parmi le cors d un glaive si qu il fu 
a mort navrés en meisme l ore quant pollinices 
vit le grant fuison dou sanc issir dou 
cors son frere il en ot grant pitie 
a son cuer si descendi de son cheval 
a terre et lors l acola et baisa 
tant en plorant quar li cuers li 
ratenrisoit et tornoit a dousor 
par nature et mout li disoit que dolans 
estoit de ce qu il le veoit morir 
encor l eust il forfait vers lui 
par sa covoitise etiocles qui mout 
ot grant ire et qui ja sentoit au 
cuer auques la mort prouchaine se 
porpensa de grant cruaute et de grant 
felonie quar un poi soushauca la o 
il gisoit a terre et son frere qui le 
ploroit et entendoit a lui de ce 
alegier qu il li pooit faire li bota 
par desous les pans del hauberc 
l espee ou ventre tantost fina 
pollinices joste etiocles qui 
longes ne vesqui mie ensi finerent 
li dui frere com vos m oés conter 
et dire quant li dui frere entreocis 
se furent et il furent parceu de lor 
maisnees et de lor chivaliers mout 
leva grans li hus et la criee 
cil de la vile furent si esbahi 
que ne se seurent mes contenir en la 
bataille ains se tornerent vers la vile 
atot le cors d etiocles lor segnor 
au plus tost qu il porent e li 
rois adrastus qui por pollinicet remenoit 
grant dolor les enchausa a tote sa maisnee 
parmi les lices premeraines tantqu il 
les mist a vive force dedans les portes 
la en ot tant mort et d une part et 
d autre que poi est nus qui 
la verite en seust dire quar tant 
en ocirent cil a l entasser et a l 
entrer ens et a la presse qui estoit 
desmesuree que par la grant habundance 
des abatus ne pooient avenir as 
portes et cil de la vile qui sous 
les creteaus et sor les murs monté 
estoient et as tors deforaines lor 
getoient caillaus et pierres tant et 
a si grant fuison que les grigois 
qui a grant esfors as portes envaissoient 
trestoz ocioient ensi le firent 
trosqu a la nuit si que poi s en failli 
que defors et dedans ne furent tuit 
livré a martire por la nuit se traist 
li rois adrastus ariere qui toz ses 
rois et ses princes avoit perdus as 
assaus et as batailles fors soul capaneus 
qui estoit prous et hardis sor 
tote sa chivalerie un chivalier qui 
navrés estoit ens ou cors d une lance 
comanda li rois adrastus qu il s en 
alast a arges et nunciast on par tote 
gresse lor grant dolor et lor grant mescheance 
e je que vos diroie de ceaus de 
thebes qui mout le furent quant 
fu la nuis venue et que peurent 
fermer les portes quar tant erent esbai 
de lor grant dolor et de lor perte quar 
s encor eust li jors plus eu de duree 
tuit cuidassent estre pris et 
desconfit sans nulle demoree le roi 
etiocles ensevelirent et enfoirent 
ou mainte larme ot ploree de ses 
serors et de sa mere et des autres 
dames qui avec eles estoient apres 
ce distrent li baron que roi lor 
convenoit a faire dedens la vile 
a cui il eussent aliance lors 
esluirent creon anciens chivaliers 
estoit et mout prous et sages 
segnors por ce le firent que mors 
estoit etiocles et pollinicet 
ne n i savoient mais oir droiturer 
qui tenist l iretage qui aidier lor 
peust or a presence a lor grant destrece 
li rois creon fist venir devant 
lui toz ceaus de la vile et si lor 
mist a abandon or et argent et dras 
de soie por qu il li aidassent a lor 
pooir et le vile contre lor anemis 
tenissent cil s en aatirent moult 
bien que tot lor pooir en feroient 
et il si firent tant com il vesquirent 
li messages le roi adrastus que alés 
s en estoit a arges conta as dames 
de la cite lor doloirouses noveles qui 
tost furent espandues par tote la 
contree les filles le roi adrastus 
argiva et deiphile firent si grant 
duel por lor barons et por lor pere 
qu il n estoit d eles nulle reconfortance 
les dames de par tot le roiaume s 
assemblerent a arges et pristrent 
conseill ensamble qu eles feroient 
et tant parlerent et distrent qu en 
la fin s acorderent qu eles a thebes 
iroient et si reconoistroient lor 
amis lor barons lor fiz lor cosins 
et lor freres si les metroient en 
terre et enseveliroient solonc lor 
costume a ce s acorderent les filles 
le roi adrastus qui bien le voloient 
et que distrent que avec les autres 
iroient lors n i ot faite nulle demorance 
tost furent mises a la voie quant furent 
apareillees et si alerent totes a pie 
a tebes a grant paine et a grant 
tristece la peust on veir merveilles 
de l ost des dames quar tant en i avoit 
de diverses manieres que tote en 
estoit la terre coverte et tant 
alerent a quelque paine par lor jornees 
qu eles virent la cite de thebes 
et les tentes des grius qui totes 
voides estoient li rois adrastus 
cui tote sa gens estoit morte 
et confundue fors soul lui et le roi 
capaneus s esmerveilla mout quant 
les ot perceues et dist a capaneus 
que mout s esmerveilloit que ce pooit 
estre capaneus li dist que ce li sambloient 
dames et damoiseles e li rois meismes en avoit 
eu percevance lors s adrecerent vers eles por 
savoir qui eles estoient et ou eles aloient 
et ont eu esperance ausi de guerpir 
le siege quar tote avoient 
lor gent perdue quant les dames aproismerent les 
yy le roi adrastus de mout loing reconurent 
lor pere a la barbe blanche et as entresegnes 
de ses armes lors comensa 
grans la criee d eles et de 
totes les autres et quant 
li rois adrastus les ot reconeues 
adonc ot si grant dolor au cuer 
que ferus se fust parmi le cors 
d une espee tote nue si 
capaneus ne li eust a vive force 
des poins tolue lors si comensa li 
rois adrastus a desmenter et a dire 
que mout estoit dolans qu il n avoit 
esté ocis en la bataille avec les 
autres homes e quant vindrent ensamble 
il et les dames ce poés 
vos bien croire que la ot grant 
dolor menee et bien sachés que 
qui tote la voudroit conter et dire 
anuier poroit au reconter et au descrire 
en la fin distrent les dames au roi 
adrastus qu eles par ce meues 
estoient qu eles a thebes iroient 
et si enseveliroient les cors 
de lor amis et donroient sepouture 
et puis les vengeroient s eles pooient 
la nuit iluec endroit se herbergerent 
et quant vint a la matinee li rois 
adrastus reguarda joste la 
montaigne si perciut et vit chivaliers 
venir et sergans dont mout i avoit 
de compaignes cil qui venoient 
estoient apareillié de riches 
armeures et si avoient riches chivaus 
sor quoi il seoient quant li rois 
adrastus les ot parceus il monta 
sor son destrier et ala contre aus grant 
aleure as premerains qu il encontra 
demanda qui il estoient et qui en 
estoit sires et ou il aloient 
il li distrent que c estoit li dus 
d athaines qui la passoit por aler sor un 
sien home qui disoit que de 
lui ne tenoit pas sa terre 
li rois adrastus ot grant leece 
quant il entendi ceste parole 
lors vint au duc la ou il estoit 
entre sa compaignie tantost com 
il le vit il descendi de son cheval 
et si s agenoilla a terre et si li 
pria a jointes mains qu il par 
sa pitie li feist soucors et aie 
lors li conta tote sa desconfiture 
et coment les dames de son regne 
illueques assemblees et venues 
estoient por lor amis reconoistre 
et les cors metre en cendre ' mes bien 
sai " fait li rois au duc 
' beaus sire que cil de la cite 
les lor voudront defendre et je n ai 
tant de gens que je lor en puisse 
aler a l encontre " et li dus li 
dist qu il li aideroit de quanqu il 
porroit faire et jura son sairement 
que se cil de thebes voloient 
les cors ocis defendre et metre en terre 
qu il les escilleroit et destruiroit 
sans nulle demorance lors envoia 
yy messages a thebes au roi qu il 
les cors lor rendist qui devant sa 
cite mort et detrenchié gisoient 
li rois creon respondi mout 
laidement as messages et dist que por 
lor segnor ne feroient il nulle creature 
quant li dus d athenes entendi 
ces paroles par ses messages qui 
repairé estoient il ot en son cuer 
mout grant ire tantost comanda sa gent 
atorner si s en torna plus tost qu il 
pot vers la cite de thebes 
et li rois adrastus revint 
a l ost des dames qu il a 
esmeues si se resunt ausi vers 
la cite tornees li rois creon 
de thebes fist sa gent assembler 
et monter as murs ce qu il en avoit 
dedens la vile quar n en i avoit 
tant qu il osast fors issir por 
combatre a la compaignie et li dus 
qui molt ot sa gent amonestee de 
bien faire vint as murs premerains 
por assaillir et li rois adrastus 
et capaneus qui mie ne s atargerent 
li dus escria sa gent qu i 
viguereusement les envaissent et 
assaillissent la ot grans hus et 
grans criees et grans esfrois de cors 
et de buisines les dames meesmement 
assaillirent as murs et as fosses 
si com celes qui mout estoient 
dolentes et airees li rois 
capaneus vit que ne guerreoient 
cil dedens si comensa a monter contr 
amont une eschiele que cil defors 
a force drecee orent la li chei 
une grans pierre dou mur sor le 
chapeau dou fer si que la teste li 
ot tote esmiee ensi fu mors 
capaneus qui le roi adrastus ot 
mout amé et porté compaignie la 
endroit o capaneus fu mors ot 
grant dolor et grant criee et li 
rois adrastus le pleure et regrete 
et fait tel dolor que poi s en 
faut qu il ne forcene entruesqu il 
a cele grant dolor entendoient les dames 
enfundrerent les murs a pis d acier et a 
cuignees puis n i ot guaires de demorance 
que li dus n entrast ens et il et 
sa chivalerie la ot grant ocision 
faite de ceaus de la vile et de femes 
et d enfans et d autre gent menue la fu 
li rois creon ocis devant le roi 
adrastus meisme et li dus fist boter le fu 
par tote la vile qui ne fu mie 
si tost arse ne bruie ains mistrent 
mout longement les riches tors et les 
sales riches a fundre li dus 
fist prendre la roine et ses yy 
filles et autres dames et damoiseles 
si les en fist mener en prison en sa 
contree por sa volente faire et tot 
l or et l argent de la cite 
et les dras de soie departi et dona 
a ses homes et quant tot ce fu fait 
li dolors repaira as cors des grigois 
metre en cendre et en lor sepoutures 
il n est hom nés de mere qui peust 
la dolor dire que les dames demenoient 
ne veull ne ne puis de chascun 
roi deviser les sepoutures ne les pyramides 
que cil dedens et cil defors a lor 
amis faisoient quar ne le savroie 
ni conter ne dire mais en la fin prist 
on le cors des yy freres par le comandement 
le roi adrastus et si les arst on 
ensamble et la ou les flames 
sailloient des cors si partissoient 
eles li une ensus de l autre 
si que ne s aprouchoient 
segnor et dames c estoit la senefiance 
et la demonstrance de la tres 
grant haine qu il entr eaus yy eu 
avoient cil qui cele merveille 
esguardoient et veoient disoient 
bien que mout estoit merveillouse 
ceste demonstrance et que bien pooit 
on savoir par ceste choze que james pais 
n eussent toz les jors de lor vies 
de tideus fist deiphile sa feme 
mout grant dolor et quant le cors 
orent mis en cendre riche tombel 
i fist li rois adrastus establir 
et faire et mout reconforterent 
tuit li baron qui la estoient 
la dame qui mout estoit cortoise 
et sage segnor la dame avoit 
un fill de tideus qui diomedes 
estoit només par non qui mout ot 
puis prouece et vassalage si com vos 
porrés oir avant ainsque l estorie 
faille de troies qui apres 
cesti qui ci vos est dite 
sera racontee la porra on oir 
et entendre que diomedes de grant 
prouece rasambla bien tideus son pere 
cis enfes diomedes le reconforta 
mout qui lor fu de remanance 
quar a ce si reconforta li rois 
adrastus ausi tant com il fu en vie 
argiva plora moult et plainst 
pollinicet quar mout l amoit 
de grant maniere et mout estoit 
dolante qu ele oir n en avoit 
dont sa grans dolors fust 
reconfortee et alegiee les autres 
dames en diverses parties lor dolors 
demenoient par les campaignes 
ou lor amis lor barons lor freres 
et lor fiz gisans mors trovoient 
quant toz les orent ars et mis en 
cendres solonc lor costume li rois 
adrastus dist au duc d athenes qu il en 
voloit aler et repairier en sa contree 
et si en menroit les dames et les damoiseles 
qui iluec trop grant dolor demenoient 
li dus dist au roi que c estoit bon a faire 
lors se departirent et mout mercia li rois 
adrastus le duc d ataines 
de l onor qu il li avoit 
faite li dus s en repaira en sa contree 
a toz ses prisoners et a tote sa 
chevalerie qui de l avoir de 
thebes estoit mout enrichie 
et li rois adrastus se mist 
a la voie a totes ses grans 
compaignies des dames qui toz 
les jors de lor vies plainstrent 
et plorerent lor amis qui a 
thebes ocis estoient et bien sachés 
que li rois adrastus en eust fait 
porter avec les dames les cors des 
rois qui avec lui en la bataille 
venu estoient por chascun enseveillir 
en sa contree s il en eust la poissance 
mes il n avoit fors les dames qui par 
la grant dolor qu eles demené 
avoient et par la laste de la voie aider 
ne se pooient 
ensi repaira li rois adrastus 
toz sous en sa contree ou il 
puis ne vesqui guaires ains 
moru mout petit apres ce qu il 
fu repairiés ni puis tant com il 
vesqui n ot joie ne leece 
segnor ensi com vos oés fu thebes 
arse et destruite qui mout fu 
ancieine quar ansois yy ans 
o plus fu la destructions faite 
que rome fust comencee a faire 
por ce di je que la cites fu 
mout ancieine si com vos 
porés entendre segnor ensi 
repaira li rois adrastus toz sous 
en sa contree apres ce les povres gens 
qui fui s en estoient et qui eschaperent 
de la bataille se rasemblerent et si 
raherrerent la endroit et 
reherbergerent au meaus 
qu il peurent ensi fu puis 
la cites recomencee et thebes 
nomee la destruite mes puis li 
changierent son non li citeain qui 
honte et vergoigne avoient 
de la destruction qui lor estoit ramenteue 
si le nomerent estives qui encor 
est ensi apelee ne vos quier 
plus faire mencion ne parole 
de thebes ains dirai avant 
de ceaus qui ou siecle adonc 
habitoient et regnoient a quels 
fins il venoient por ce que damedeu 
ne cremoient ne aoroient quar 
bien sachés segnors et dames 
c onques ces grans batailles ne ces 
grans malaventures ne cesserent ne ne 
finerent si com vos porés 
oir et entendre trosques atantque nostre 
sires vint et descendi a terre 
mes tantost fu humaine creature 
tote apaisee et cesserent 
les batailles et les pestilences 
par tot le monde e por ce 
doit on esguarder raison 
et droiture c est deu amer 
et servir par cui nos est donee 
pais et concorde en cest siecle 
et en l autre repos sans 
tristece et joie parmanable 
