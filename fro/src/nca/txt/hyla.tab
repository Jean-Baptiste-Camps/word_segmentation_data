chi conmenche le vie de saint hylaire 
sains hylaires fu nés de tabathe de une vile qui pres est a yy liues 
d une chite de palestine qui gase estoit apelee il avoit pere et 
mere qui sarrazin estoient et qui les ideles aoroient mais il n 
ensivi mie 
lor loi ne ne tint lor creance ains 
fu le rose bele qui douche et souef ist 
de l espine ses peres et se mere l envoierent 
en alixandre pour gramaire 
aprendre la aprist il et fu de molt bon 
engien si con jones enfes car adont 
estoit il encore de molt petit aaige 
molt estoit saiges de parler et de totes 
gens amés en s enfance et si creoit 
en nostre seigneur jhesu crist qui plus 
grans cose estoit que toutes les autres 
il n avoit cure de vanites ne de geus 
ne de luxures que li autre enfant demenoient 
ne ne s i delitoit mie 
ains estoit s entente et se volentes 
de bien faire et d aler a sainte eglise 
adont en cel tempoire oi cil jovenciaus 
parler de cui li bons renons 
couroit par toute le contree d egypte 
et molt bons talens li prist de lui aler 
veir el desert lors mut si ne fina 
d aler en l ermitaige si vint tantostqu 
il vit saint anthoine mua tout son 
abit et demora d apres lui yy moines 
por esgarder le maniere de se vie si 
vit com li sains hom estoit assiduelment 
en orisons et com il iert humles et dous 
a ses freres et com il les castioit qu il ne 
fussent souspris de mauvais vices 
et si vit que nule asprete de viande 
ne nule enfermete n avoient brisiét 
ne empiriét le saint home si loa 
molt dedens son cuer cest afaire mais 
che que tant de gens venoient a 
lui de diverses enfermetes entrepris 
ne loa il mie car il disoit que bone cose 
n estoit mie de souffrir en l ermitaige 
les gens des cites a si grans 
tourbes et a si grant presse et se por 
ce ne fust li jovenciaus fust la demorés mais il se 
pensa que s il pooit il querroit 
liu plus solitaire ou il demorroit 
se vie sans tant de gent a veir a se 
volente dont s en revint arriere avec 
moines qui estoient venu visiter saint anthoine 
quant hylaires li bons jovenchiaus 
revint en son pais 
arriere il trova sen pere et se mere 
mors et dont prist chou qui leur 
estoit remes si en dona une partie 
a ses freres et l autre partie as povres 
n onques n en retint a son oes nule cose 
car bien li sovenoit de le parole que 
nostres sires dist qui ne deguerpira 
toutes les coses qu il i a il ne porra 
mie estre mes desciples adont avoit 
sains hylaires yy ans de son aaige 
tant seulement et si l avoit ja nostres 
sires enluminé de se sainte grace qu il 
estoit saiges a ensivir les conmandements 
de ses saintes escritures qant il ot 
tout departi et doné as povres chou 
qu il avoit si que nule riens ne li estoit 
remes il s en ala en une desertine molt 
solitaire qui estoit a le senestre partie 
de le voie qui s en aloit en egypte 
toute le riviere del nil yy liues en 
sus de le cite de gase la entra il tous 
nus ne n avoit vestu que zz sac tant 
seulement dont il couvroit ses menbres 
et une pel que sains anthoines li 
avoit donee che affuloit il por le 
froidure qant ses cors estoit tentés 
si com il estoit souvent car il avoit molt 
bel viaire si com jovenchiaus si proisme 
et si ami li disent et noncherent que 
en cel liu ou il estoit arrestés avoit 
molt sovent larrons et reubeors qui 
l ochirroient car la regions estoit la 
endroit habitee il despit les paroles 
qui ainssi li estoient dites et le mort 
qui avant li estoit mise por esquiver 
et por escaper de le mort permanable 
la fu li bons jovenchiaus 
et fist son habitacle entre le 
mer et un palut qui la estoit en zz 
molt espoentable liu et molt orible 
ne ne mengoit onques dusc adontque 
li solaus estoit coukiés et adont avoit 
molt povre viande car il 
ne mengoit adonques que yy escaloignes 
tant seulement et qant li 
deales vit que li joulenciaus estoit 
arrestés el liu ou onques mais hom 
n avoit habité il fu molt dolans 
ne ne savoit qu il peust faire car 
il veoit que il estoit par lui vaincus 
ainsque li enfes eust aaige de pekier 
mortelment pour qoi il le peust sousduire 
ne dechevoir il estoit molt 
dolans et le mal qu il pooit faire 
n oblioit il mie car el jovencel metoit 
il pensees dont il n estoit mie 
acoustumés qui molt dolans en estoit 
et molt tristres or que faisoit li 
bons enfes de ceste cose il estoit 
molt corechiés a lui meismes qant 
il pensoit a nul delit terrestre dont 
se feroit del poing el pis tout ausi 
com s il peust les males pensees hors 
del cuer metre par cele bateure et si 
disoit a sa char meismes qu il le 
carcheroit del fais de famine et desine 
tantqu ele n averoit cure de relever 
et que il le justiceroit si par caiures et par 
famines et par froidures et par bons travaus 
qu ele ne penseroit anchois a l amande 
que a le jovenece ne a le folie 
dont conmencha li jovenciaus a mener 
si sainte vie et si dure que il ne 
mengoit se au tier jor non et au qart 
tant seulement pour soustenir 
sa vie dedens son cors et adont ne 
mengoit il se jus non d erbes et peut 
d escaloignes ades iert en orisons et 
looit nostre seigneur et si fooit et laboroit 
en terre pour herbes faire 
et por ce que li travaus des oeures doblast 
le travail de ses geunes et si 
faisoit vaisseles de joins pour 
ensivir le sentence de l apostre qui dist 
qui nient n oevre ne ne labeure si 
ne mangut point 
en ceste maniere et par teus 
geunes s atorna si li jovenciaus 
qu il estoit plus maigres de cors que 
nule creature adont avint une 
nuit qu il conmencha a oir criemens 
d enfans et baaillemens de bestes et 
muiemens de bues et plaingnemens 
aussi com de femes et plusors manieres 
de diverses vois li sains jovenciaus 
sot bien et entendi que c estoient tot 
encantemenz de deale dont s agenoulla 
a terre et fist le signe de la 
sainte crois nostre seigneur jhesu crist 
enmi son front et puis reconmencha 
a resgarder decha et dela tout entor 
lui por che qu il desirroit molt a veir 
en aucune maniere les vois qui 
l espoentoient le lune luisoit clere 
et resplendissans adonques et lors resgarda 
soudainement si vit venir 
devant lui une conpaignie de deales 
molt laide et molt noire et molt horrible 
sor chevaus tous ardans et 
droitement sor lui venoient et 
li jovenciaus conmencha tantost a 
hukier nostre seigneur jhesu crist por 
secors avoir et aie mais tantost 
conme il ot apelé nostre seigneur 
fu cele compaignie esparse et esvanuie 
dont conmencha li jovenciaus 
a loer nostre seigneur et graces a rendre 
je ne vos aroie a pieche conté 
ne dit tous les agais ne les painnes 
que li deale firent et se je toutes 
ces coses vos voloie conter ne dire 
li livres et le matere seroient trop 
grans 
ne par quantes fois li apparurent 
demoiseles toutes nues 
beles et gentes la ou il gisoit 
et c estoit li deales en cele samblance 
et par quantes fois beles viandes 
li apparurent devant la ou il estoit 
destrois de grant famine 
a le fie li corrioient leu devant 
et alloient la ou il estoit en orisons 
et werpil devant lui trespassoient 
et a le fois li samloit que gens toutes 
armees trespassoient devant 
lui et dont venoit li uns toz armés 
aussi conme ferus parmi le cors 
si sambloit qu il deust lues morir et 
se laissoit cair devant les pies del 
saint home et li prioit qu il li donnast 
sepulture li sains jovenciaus 
ne degerpissoit mie por che ses orisons 
ains avoit ades le chiere a 
tere baissie et qant il avenoit que 
se pensee li trestornoit par aventure 
a autre cose si com il avient maintes 
fois a nature humaine il saloit 
sus et acuelloit celui qui si se 
faisoit malade si le batoit de pies 
et de verges molt durement tantque 
cil s esvanuissoit et tuit li autre 
aussi si qu il estoit delivrés 
ainssi estoit li jovenchiaus 
tenptés des deales par plusors 
manieres et en diverses figures et bien 
saichiés que tres le sesime an dusc 
au vintime an souffri il les calors 
et les froidures et les pluies qui li venoient 
en une cahute de joins qu il 
avoit faite et au vintisme an fist 
il une cellete qui dusc a hui cest jor 
a en cel liu duré cele celle ot yy 
pies de le et yy de haut si qu a painnes 
s i pooit il drechier mais un peu estoit 
plus longe et se vos le veissiés 
ele vos samblast mieus sepulture que 
maisonchele ne ne jut onques dusqu a 
se mort se sor un lit non de 
joins fait a le pure tere et la vesteure 
que sains antoines li avoit donnee 
ne lava il onques car bien disoit 
que haire ne devoit mie estre lavee 
et les saintes escritures retenoit li jovenciaus 
en se memoire et en se pensee 
et qant il avoit fait et dites ses orisons 
il verseilloit et disoit ses psalmes 
tout autresi com se nostres sires fust en 
se presence devant lui por che que 
longue cose seroit de raconter toutes 
ses vretus par ordre si conme eles 
avinrrent vos conterai je un peu plus 
briement si que cil qui l entendera porra 
se vie retenir et aprendre se lui plaist 
apres che que li jovenciaus 
ot yy an dusc a menga 
li sains hom en ses trois ans 
de ces yy demi sestier de ferine dont 
il faisoit pulment por se vie sostenir 
et es autres trois ans ne menga 
il se pain sec non et sel et iaue 
et tres le an dusc au sostint 
il se vie d erbes et de rachines 
et tres le an dusc au 
ne menga il onques cascun jor que yy 
onchies de pain d orge et un peu de 
herbes cuites en maniere de poree 
sans oile adont senti il que si oeil li 
oscurcissoient et si conmancha a estre 
destrains par une maladie dont 
mist il en se viande oile por lui 
reconforter et por son cors soustenir 
et ainssi trespassa il dusc au 
an de se vie c onques n i menga en 
nule maniere de pomes ne de fruit 
ne pulment ne d autre cose que 
je vous ai contee 
apres che qu il vit que ses cors 
estoit alassés de le grant 
viellece et que li mors l aprochoit 
si conme il li sambloit s astint il dusc 
atantqu il eut yy ans de pain 
c onques n en gousta mie car adont 
iert il en si grant calour de 
pensee de faire bones oevres conme 
s il venist premiers al servige nostre 
segneur ains mengoit dont une 
viande que on li faisoit d erbes 
taillies et de ferine emsamble et 
entre sen boire et sen mengier avoit 
a paines le jor yy onches en tele 
manere mena il se vie tout son 
aaige et bien saichiés c onques en 
jour de feste ne por grevanche qu il 
eust ne rompi ne n enfraint se 
geune qu il onques mengast de nule 
viande devant chou que li solaus ert 
couchiés mais or larrons chou estre 
si revenrrons au conmenchement de le 
maniere de se vie 
quant li jovenchiaus habitoit 
encore en le cathucele 
qu il avoit faite de joins et en tissue 
emsamble et il n avoit que yy 
ans de son aaige dont vinrrent 
larron a lui une nuit por che qu il 
cuidoient qu il eust aucune cose 
qu il li peussent tolir ou por che 
qu il cuidoient que li jovenciaus fust 
illuec venus si seulement habiter 
por le despit d iaus et qu il n eust 
d iaus cremeur ne doutanche por ce 
le conmenchierent a querre tout par tout 
entre le mer et le palut qui 
estoit en le desertine tres le vespree 
dusc a le matinee n onques le 
leu ou il habitoit trouver ne porent 
mais qant il fu clers jours il le touverent 
et tantostqu il le virent 
il li demanderent aussi com par gieus 
que feroies tu se larron venoient 
a ti li sains jovenchiaus lor respondi 
et dist ' cil qui nus est et nule cose 
n a ne crient mie que larron le despoullent " 
li larron li disent ' se tu 
n as nule cose toutes heures te porroit 
on bien ochirre " sains hylaires 
lor respondi ' voirement me porroient 
bien li larron ochirre mais 
por che ne les crien je mie car je 
sui tous tans appareilliés de morir " 
dont s esmerveillerent molt li larron 
de le grant seurte et de le grant fermete 
de foi qu il virent el jovencel et entendirent 
si li regehirent conment 
il l avoient tout nuit quis et 
erré que trouver ne le porent si estoient 
il avule de lor ieus sains hylaires 
les conmencha a doctriner et a monester 
qu il laissassent le mal a faire 
et au bien se tenissent et cil li 
orent en covent que tres illuec en avant 
amenderoient lors vies 
quant li jovenciaus 
ot tant esté en cel lieu qu il 
ot yy ans de son aaige le bone 
renomee de lui fu espandue 
et seue par toutes les cites de le contree 
de palestine adont vint a lui 
une feme qui tot premerainement 
l ala requerre pour che que ses barons 
le desprisoit de ce qu il ne pot 
avoir fruit de li dedens yy ans 
qu ele avoit esté en se conpaingnie 
chele vint a saint hylaire si se 
laissa cair a ses pies si qu il ne s en 
donna garde si li dist ' biau sire 
pardone moi le hardement que je ai 
fait de venir cha car besoingne 
m i a ataichie " sains hylaires ne le 
resgarda mie ains s en voust fuir 
arriere chele li dist ' biau sire por 
quoi ne me resgardes tu et por qoi 
vieus tu fuir cheli qui merchi te prie 
ne me resgarde mie aussi conme feme 
mais aussi com caitive et neporqant 
feme doit on resgarder endroit bien 
car feme porta le salveur de tout 
le monde cil qui sain sunt et haitié 
n ont mestier de mire mais cil 
qui enferm sont et malade " sains 
hylaires arresta et se li demanda por 
quoi ele plouroit et l oquoison por quoi 
ele estoit a lui venue chele li conta 
et dist si com je le vous ai conté devant 
et li sains hom resgarda vers 
le chiel si fist s orison puis dist a le 
feme qu ele s en ralast arriere et 
eust bone fianche en nostre seigneur 
chele s en parti en ala a sen baron et furent 
emsamle et qant li saisons et 
li ans fu acomplis et passés ele revint 
a saint a saint hylaire atot 
zz fil que nostres sires li avoit doné par 
le priere del saint home si qu ele 
en estoit molt lie et molt joieuse 
che fu li premiers miracles que nostre 
sire fist pour le jovenchel qui fust 
seus ne conneus 
apres avint en cel tans meismes 
que le feme a zz haut 
home revenoit un jor entre li et 
sen baron et trois fius qu ele avoit 
de mon seigneur saint anthoine la ou il 
habitoit en l ermitaige qant le 
dame vint a le cite de gase une 
grant enfermetes prist ses enfans 
par quoi il li covint demorer en le 
vile che ne sai se le maladie 
prist les enfans pour le corruption de 
le cite ou pour che que nostres sires vioust 
demoustrer le gloire saint ylaire son 
serf de cui vos porrés avant oir l oevre 
li enfant estoient si malade que tuit 
li mire qui a iaus venoient desesperoient 
le pere et le mere de lor vies le mere 
demenoit grant dolor et grief tristrece 
et aloit a l un et puis a l autre 
ne ne savoit le quel ele deust premiers 
plaindre ne dolouser tant 
demena le dame se tres grant dolour 
que nonchié li fu et dit c uns hom 
moines habitoit pres d illuec en zz 
hermitaige la dame prist maintenant 
sergans et meschines et oublia tote 
se haute conpagnie qu ele avoit conme 
riche dame si qu ele ne mena chevaliers 
ne dames por le grant haste 
si se mist a le voie et a males painnes 
li enorta tant ses barons qu ele 
monta seur zz asne por le travail de 
le longue voie la dame ala tantqu 
ele vint a saint hylaire qui encore 
estoit molt jones d aaige qant ele 
le vit si li dist ' hom dieu je te conjur 
par jhesu crist nostre seigneur et par le sainte 
crois ou il fu mis et par le saint sanc 
qui por nos fu espandus que tu t en 
vignes a gase et si me ren mes yy 
fius si que par che soit li nons nostre seignor 
jhesu crist le sauveur de tout le monde 
glorefiés en le chite des paiens et lor 
lois en soit vilus tenue et abatue " et 
sains hylaires respondi qu il n estoit onques 
issus de se celle puisqu il i estoit 
entrés premierement ne ore n en voloit 
mie issir car il ne voloit mie avoir 
a coustume qu il alast a cite ne 
a vile meesmement por tel cose qant 
le dame oi che ele se laissa cair a ses 
pies si conmencha molt hautement 
a crier et a dire ' hylaires sers jhesu crist 
ren moi mes enfans et ensement com 
il ont esté gardé en egypte par saint 
anthoine la ou il ont demoré avec 
lui ansement soient il par toi gardé en 
le tere de sire ou tu habites " tuit cil 
qui la estoient ou la dame plouroit 
aussi et meismement sains hylaires ploroit 
por le pite de le dame que vos diroie 
je plus onques la dame ne se voust partir 
dusc atantqu il li ot en covent que qant 
li solaus seroit esconsés qu il iroit a 
gase la dame s em parti et retorna arriere 
sains hylaires le sivi et ala tantqu il 
a l anuitier entra en le vile dont ala 
tantqu il parvint la ou li enfant gisoient 
si les conmencha a esgarder 
et nostre seigneur a apeler qu il par se 
misericorde daignast se lui plaisoit 
a ces yy enfans rendre sante or poés 
vos oir grans merveilles et grans miracles 
car il conmencherent tout troi a suer 
si durement tantost com li sains hom 
ot ses prieres et ses orisons faites a nostre 
seigneur qu il samblast que on sor lor cors 
et sor lor membres jetast iaue plainnement 
en tele meisme heure conmencherent 
il a mengier che qu il n avoient 
fait en grant pieche devant 
et si reconnurent lor mere qui grant 
duel en menoit et molt estoit marie 
il beneirent nostre seigneur et baiserent 
les mains du saint home par cui prieres 
il avoient sante recheue qant ceste 
cose fu oie et seue et loing et pres par 
toute le contree li plusor de le terre 
d egypte et de le contree de syre conmencherent 
a venir au saint home et a devenir 
crestien et li plusor prendoient abit 
de moine pour avec lui demourer en 
l ermitaige en cel tempoire d adont 
n avoit onques eu abeie en le contree de 
palestine ne n avoit onques eu moine 
se saint hylaire non en le contree de 
syre mais sains hylaires les i doctrina et 
aprist premiers et fist tant par l aie nostre 
seigneur que molt en i ot de sains homes 
et de bons et le loi nostre seigneur creirent 
et tinrrent molt saintement toute lor 
vie en egypte avoit adont nostres sires 
mis saint anthoine qui molt estoit vieus 
et de grant aaige et en le terre de palestine 
avoit il mis saint hylaire si com 
je vos ai dit et conté 
une vilete estoit en cel tans 
entre le tere d egypte et le tere 
de syre facide estoit appelee la avoit 
une feme qui yy ans avoit esté 
avule chele fu menee a saint hylaire 
adont avoit sains hylaires avec lui molt 
de moines qui a le loi nostre seignor s estoient 
atorné et avoient abit de moniaige 
et qant cele feme vint devant 
le saint home ele li dist que ele avoit 
tout son avoir despendu en mires 
pour che qu ele cuidoit qu il li deissent 
aidier a ravoir se veue sains 
hylares li respondi ' feme se tu eusses 
doné as povres che que tu as donné 
et despendu as mires jhesus cris li vrais 
deus t eust garie et sanee queque li sains 
hom parloit ainssi cele crioit a haute 
vois et li parloit qu il eust de li pite 
et misericorde li sains hom prist de se salive 
si li toucha as ieus par l essample 
de nostre seigneur qui ainssi fist a chelui qui nés 
estoit avules et tantost fu cele garie et sanee 
une autre fois avint que zz caretons 
carioit zz car ne sai quel 
liu pour se besoigne li caretons estoit 
de gase la ou il aloit se voie et li deales 
l entreprist en tel maniere qu il devint 
tous roides et ot si perdue se force qu il 
ne pooit movoir ses mains ne ses 
pies ne ses teste tantqu il le clinast 
de nule partie on le porta a saint hylaire 
en litiere cil ne pooit plus movoir 
de tous ses membres que le langue 
par cheli proia il al saint home qu il 
li feist secors et aie li sains hom li 
dist qu il ne pooit estre sains s il 
ne creoit en nostre seigneur jhesu crist 
et s il ne degerpissoit se loi qui estoit 
malvaise chil crei en nostre seignor 
et deguerpi sa loi si fu garis maintenant et delivrés del deale 
apres che avint que zz jovenciaus 
estoit en le contree mesicas estoit 
apelés cil ert si fors qu il portoit 
yy muis de forment par se force 
ne ne trovoit asne qui son fais peust 
porter ne soustenir en nule maniere 
cel jovencel qui si fors estoit entra 
li vis deales el cors qui cruelment 
le fist esragier et forsener dont ne 
le porent tenir caaines ne anel de fer 
ne buies ne chartres que tout ne 
desrompist par se force et par se forsenerie 
as plusors qu il encontroit il 
mengoit les nes et les oreilles et les 
plusors brisoit il les gambes ou les 
cuisses ou les dens en le geule ou 
les autres membres si avoit 
toute le gent espoentee qui entour lui habitoient 
qu il ne savoient qu il peussent 
faire tant firent toutes voies 
que par grant forche que par grant engien 
de gens le loierent de caines de fer 
et de cordes si le traisent apres iaus 
aussi conme un sauvaige tor dusc al 
liu ou sains hylaires et si frere habitoient 
qant li frere le virent il furent 
tout espoenté car cil estoit 
merveilles horribles et molt grans lors 
coururent a saint hylaire lor saint pere 
si li noncherent qant li sains hom 
l oi il conmanda que on le trainast 
dusques la ou il seoit et cil si firent 
a grant travail et a grant painne car 
bien saichiés qu il venoit molt envis 
devant le saint home ains reculoit 
quanqu il pooit et cil le trainoient 
avant de quanqu il pooient si le tenoient 
par cordes et par caaines et che 
samloit a veir une grant merveille 
tantostque sains hylaires le vit il conmanda 
a chiaus qui le tenoient par cordes 
et par caaines qu il le desloiassent et 
laissassent aler tout delivré et cil si 
firent sans arrestement car il ne 
l oserent contredire qant sains hylaires 
le vit desloier il li dist ' abaisse te 
teste si vien avant " cil conmencha a 
tranbler de paor tantostqu il oi le 
parole del saint home ne il ne l osa 
resgarder ains se laissa caoir a ses 
pies si li conmencha a lechier a se langue 
sans crualte et sans derverie 
li sains hom l en fist relever et fu 
avec lui yy jours et adont l avoit 
li deales traveillié qui li estoit issus 
del cors mais bien saichiés que puis 
cel jor qu il vint devant le saint 
home n ot nul pooir qu il feist a 
nule creature anui ne grevanche 
ainssi com vos m oés dire et conter fu 
garis li jovenchiaus par saint hylaire 
pour cui nostres sires fist maint bel 
miracle si com vos porrés oir s il vos 
plaist et il est qui vos die avant 
or ne vos doi je mie taire 
conment crion qui tres riches 
hom estoit et primas c est premiers de 
seignorie devant tous chiaus de le 
cite de haile qui pres est de la roge mer 
fu amenés devant saint hylaire por che 
qu il avoit el cors une legion de deales 
une legions si contient yy mile 
et yy et yy cel riche home qui tant 
avoit de deales el cors loierent si 
ami de caines de fer par le col et par les 
mains et par les pies et par les costes si 
l en amenerent a saint hylaire et 
bien sambloit qu il esgardoit enmi 
le chiere la ou il l amenoient qu il 
fust plains de grant forsenerie si 
com il estoit et tant alerent qu il vinrent 
la ou sains hylaires habitoit avec ses freres 
li sains hom estoit adont 
issus de se celle por aler en son labour 
si com je cuit et com moi samble et 
moustroit a ses freres paroles de diverses 
maneres qui toutes estoient estraites 
de devine escriture li dervés 
dont je vos ai dit escapa des mains 
a chiaus qui le tenoient si courut 
a saint hylaire si l embracha par deriere 
si le leva de tere molt legierement 
cil qui la estoient conmencherent a crier 
de toutes parties car il cremoient 
que cil ne combrissast tos les membres 
a 
del saint home qui molt estoient 
foible et agrevé par les longues 
geunes li sains hom conmencha 
a rire et si lor dist ' taisiés vos et nule 
paor n aiés si me laissiés entre 
moi et lui convenir " et maintenantqu 
il ot ce dit si torna se main 
par deseure ses espaules et atoucha 
chelui sor se teste dont se laissa li 
desvés et li sains hom le prist par 
les caviaus si le mist a ses pies et 
dont li conmencha les yy mains a 
estraindre de se main et de son pie 
les yy pies a hurter et a batre si 
dist ' biaus sire deus jhesus cris qui sor 
toutes coses as puissance delivre 
cest caitif de sa malaventure " or 
poés vos oir tel merveille c onques tel 
n oistes car de la bouche chelui oi 
on grans cris de diverses vois et de plusors 
manieres et li issirent tot 
li deale del cors que plus demorer 
n i oserent ainssi fu cil garis 
et delivrés de la grant desverie 
que li deale en lui demenoient 
si s en repaira arriere en se contree 
apres che ne mie 
grant tans revint il a tote 
se feme et atout ses enfans 
a l abeie saint hylaire aussi 
com por graces rendre a nostre seigneur 
et au saint home de se delivrance 
si aporta avec lui or et argent qui 
li voloit donner mais li sains 
hom n en volt onques riens prendre 
ne rechevoir et qant che vit 
creon il li dist tout em plourant 
qu il recheust les donnes qu il li avoit 
aportees si les departist et 
donast as povres sains hylaires li 
respondi qu il les pooit mieus departir 
as povres por ce qu il aloit par les cites 
et par les viles si connissoit mieus les 
povres qu il ne faisoit ainssi s en 
parti cil et ala arriere c onques sains 
ylaires ne voust del sien point retenir 
ne prendre car en le fin li dist 
que s ist en retenoit nule riens 
nostres sires s en corecheroit et tote 
le legions des deales repaairroit 
a lui si seroit aussi en doleur et en 
painne com il avoit devant esté 
or n est mie drois que je vos 
trespasse a dire conment sananus 
fu entrepris de grant enfermete 
et aussitost garis par les prieres 
del saint home chil savanus 
estoit machons et soucius de cele oevre faire 
en cel tempoire si ala 
vers le rivaige de le mer a une 
grant roche por trenchier pierre 
et apareillier por un mur faire 
d une maison en l abeie saint hylaire 
il avint aventure si com nostres sires 
le voust que palasins feri chelui 
par tous ses membres et les ot si 
perdus en poi d eure qu il ne s en 
pooit aidier nient plus que s il fussent 
mort si conme il estoient si 
compaignon le prisent et l emporterent 
a saint hylaire la ou il 
estoit avec ses freres et li conterent 
conment ce li estoit avenu et com 
soudainement cele enfermetes li estoit 
prise li sains hom le regarda 
et puis fist sor lui le signe 
de le sainte crois et maintenant 
fu cil garis et sanés si repaira 
arriere a l oevre avec ses conpaignons 
qui aporté l avoient a grant joie 
apres chou avint 
que zz hom crestiens ytalicus 
estoit apelés par non avoit pris 
un cours de kevaus envers zz sarrazin 
ches chevaus avoient afaitiés por 
courre atout cars ou il estoient 
atelé si com il estoit coustume cha 
en arriere chil qui mieus coroient 
en tele maniere avoient victoire 
et grant loenge li paiens traioit 
a ses ydeles et disoit ne sai queus carnins 
as deales qu il aoroit qu il li 
aidassent cel cors a vaintre et li 
autres qui crestiens estoit vint 
a saint hylaire si li pria qu il feist 
ses orisons a nostre seigneur qu il se 
peust deffendre si qu il n i eust honte 
ne blasme che samla a saint 
hylaire oiseuse cose de faire orison 
pour tel vanite dont conmencha 
a sousrire si resgarda celui si li dist 
pour qoi n as tu vendus tes kevaus et 
departis as povres anchoisque tu cest 
cors empreisses a faire cil li respondi 
que c estoit une conmune coustume 
ne ne la faisoit mie tant de 
se volente come par contraignement 
et bien savoit chertainnement 
que li autres qui paiens estoit 
jouoit d art encanterresse et ce ne 
loisoit il mie au crestien a faire 
por che estoit il venus requerre aie 
au serf nostre seigneur meesmement 
encontre chiaus de la chite de gase 
qui a nostre seigneur estoient 
aversaire et anemi qant ce oi sains 
hylaires il se teut et si frere li prierent 
qu il fesist chou que cil li prioit 
car bien lor sanbloit qu il eust 
raison et droiture dont conmanda 
sains hylaires que on li aportast sen hanap 
a quoi il buvoit si l empleist on 
d iaue si le baillast on a chelui qui 
li requeroit aie italicus le prist si 
s en repaira en se maison arriere 
et de chele iaue qu il avoit aportee arrousast 
l estable et les chevaus et le 
car et toutes les coses qui i apartenoient 
dont furent atorné por corre 
si conme il devoient grans fu li 
pueples qui la estoit assamblés por 
veir et pour esgarder chele cose 
li paiens qui encontre le crestien estoit 
le degaboit de che que sains 
hylaires li avoit rouvé faire car 
bien en savoit le novele et chil 
qui devers le crestien estoient disoient 
qu il fust tos seurs car il 
vainteroit ne ne valroient au 
paiens nule riens ses encanteries 
et lors furent venu au leu 
dont il devoient movoir et qant 
on lor dona signe d aler cil ferirent 
des esperons qui seur les 
chevaus estoient et conmencherent 
a corre si isnelement que ch estoit 
a veir trop grant merveille li 
cheval coroient si tost que che sambloit 
que il volassent et conme il 
coroient si tost les roes del car 
au paien conmencherent a ardoir 
et a esprendre et li crestiens trespassa 
si tost c a painnes le pooient 
veir qui l esgardoient dont 
conmencha a lever del pueple et 
grans noise et grans criee ainssi fu 
li paiens vaincus par nostre seigneur 
jhesu crist et par saint hylaire sen serf 
et bien saichiés que plusor paien 
qui che seurent et virent s en atornerent 
a foi et a creanche et cil qui vaincus 
fu et si conpaignon disoient 
que sains hylaires estoit encanterres et 
malvais hom che le voloient 
il ochirre et destruire mais nostres 
sires ne le souffri mie qui les siens 
porvoit par se grant douchour de 
tous biens et par se grant misericorde 
en cele cite meisme avoit 
adont un jovenchel manant 
qui si amoit par amors une 
pucele crestienne et apres estoit 
se voisine qu il ne savoit qu il 
peust faire car pres aloit qu il 
ne moroit et perissoit por s amor 
chele ne se voloit abandonner 
a l amor del bacheler ne a sa volente 
qant cil vit qu il ne le porroit 
par baisier ne par geus ne par 
tous autres engiens qui suelent 
amors atraire il s en ala a zz de 
ses deus pour querre conseil qu il 
feroit tant ala ainssi et tant quist 
que dedens l an ot apris par les engiens 
au deale ne sai quelus carnens 
qu il en feroit desous le suel de le 
maison a le puchele et avec enfoi 
figures faites et entaillies en 
platines d arain qant il ot che 
fait le pucele conmencha a derver 
et tantost desrompi le guinple 
de son chief et fu toute escavelee 
et conmencha les dens a estaindre 
et a huchier le non del jovenchel 
a haute vois plenierement or 
estoit l amors trestornee en derverie 
car le pucele estoit si forsenee 
qu i le covenoit loier et tenir a 
forche ses peres et se mere qui grant 
dolor en demenoient le menerent 
a saint hylaire a l abeie et maintenantqu 
ele vint devant le saint 
home li deales prist a urler et a crier 
a haute vois et a dire ' on me fait force 
et malgre mi sui chi amenés 
molt soloie bien les homes gaber 
et escarnir et decevoir et or m estuet 
souffrir grans tormens et grans dolors 
sains hom tu me destrains que je isse 
de ceste pucele mais je sui si loiiés 
dessous le lintel de l huis que je n en puis 
issir et bien saichiés 
que je n en istrai mie se li jovenciaus 
qui me tient ne me laisse " et li 
sains hom li dist ' molt est te force 
petite qant tenus i es par une platine 
d arain si que tu ne te pues movoir 
di por quoi osas tu entrer 
en ceste pucele qui a dieu s estoit 
donnee " li deales respondi ' por qoi 
n i entrasse jou il i estoit mes conpains 
li deales d amors " dont se 
teut li sains hom ne ne voust 
mie faire querre le jovencel 
ne ses encantemens dusc atantqu 
il ot premiers le pucele garie 
et delivree del deale por ce que chil 
qui la estoient asamblé ne deissent 
qu ele fust garie por ce que 
les encanteries fussent deffaites 
et desloies et neporqant li sains 
hom qant le pucele fu sanee et 
garie fist oster les encantemens 
qui dessous le lintel estoient et puis 
si dist que li deale sont tous tans decevable 
et se ades de malmete 
les homes et les femes por ce qu i lor 
vuelent tolir les ames qant il ot 
ce dit si blasma molt le pucele de 
chou qu ele avoit fait oevres par 
quoi li deales estoit entrés en li 
ainssi s en repaira le demoisele garie 
et sanee et delivree del deale 
et de l amor al jovencel par quoi ele 
avoit esté malmenee bien saichiés 
vous qui oés le vie del saint 
home qu il n estoit mie conneus 
tant seulement par ces miracles en 
le tere de palestine es cites de syre 
ne d egypte mais es lointaines 
contrees estoit aussi espandue et 
seue de lui le bone renonmee 
cascun an avenoit que li 
sains hom aloit visiter 
toutes les celles des moines qui 
en syre estoient es jors qui a ce 
faire estoient assis et devisé qant 
li frere sorent et connurent ceste 
coustume il vinrrent de toutes 
parties a lui et aloient avec lui par 
toutes les abbeies si portoient avec 
iaus lor viandes teles com il les 
avoient acoustumees car il en aloit 
emsamle tele heure iert 
bien pres de yy mile mais apres 
chou qui li tans esmielora et le lois 
nostre seigneur crut et efforcha cascune 
des viles qui pres de lui avoit abeie 
la u moine habitoient 
qant sains hylaires i venoit et se conpaingnie 
il lor aportoient viandes 
a molt grant joie et a molt grant leeche 
li sains hom ne trespassoit 
onques frere qu il eust qui vie 
solitaire menast qu il n i alast veir 
tant fust humles ne povres tantqu 
il avint une fois qu il ala el desert 
por un de ses deciples visiter 
et dont vint atot molt grant conpaingnie 
en une vile qui heluse estoit 
appelee en un jor que cil del castel 
faisoient grant feste el temple venus 
lor dievesse qu i aoroient et 
qant cil de la vile oirent et sorent 
que sains hylaires qui maint sarrazin 
avoit delivré del deale trespassoit 
par illuec il issirent tout emsamble 
hors encontre lui a totes 
lor femes et atout lor enfans et 
tantost conme il le virent il baisserent 
lor chies et conmencherent 
a haute vois a crier et a dire en 
syriene langue ch est 
a dire beneichon molt simplement 
et molt benignement si lor prist a 
prier qu il aorassent nostre seignor 
li sains hom lor fist beneichon 
et donna et la ou il lor demoustroit 
et disoit ces paroles il resgarda 
vers le chiel tout plourant 
si lor ot en covent que cil qui en 
nostre seigneur jhesu crist creoient 
il venrroit a iaus molt souvent 
or poés vos oir merveilleuse grace 
de nostre seigneur qui el saint home 
estoit car onques ne le laisserent 
issir del castel si ot devisee le 
maniere d une sainte eglise faire 
et prestres devisés de se conpaingnie 
qui illuec demorroient por 
chiaus faire entendre et enseigner 
le loi nostre seigneur jhesu crist et son servige 
faire qant tuit orent che fait 
et ordené li sains hom se parti de la et 
ala le voie qu il avoit emprise 
en un autre tans apres che avint 
que sains hylaires se remist a 
la voie por visiter les abeies si com je vos 
ai dit devantqu il soloit faire il devisa 
molt ententiement ses freres avoec les 
queus il arresteroit plus ententivement 
et plus longuement et les queus il 
trespasseroit plus tost por le grant 
torbe qui sivoit se compaignie li 
frere li disent qu il alast herbergier avec un 
moine qui estoit en le voie car il n avoit 
encore esté a se maison si com il 
quidoient cil moines estoit molt escars 
de grant maniere et por ce prioient 
li frere a saint hylaire qu il i alast que li sains 
hom l atemprast de cel malvais vice 
qui en lui estoit et li sains hom respondi 
a ses freres qui che li prioient et si lor 
dist ' por qoi volés vos faire cose qui ne 
vos iert plaisans ne convenable et qui 
au frere ou vos me volés faire aler 
nuira " li freres de cui cele parole estoit 
iert en le conpaignie qant il oi ainssi 
parler le saint home si en rougi et ot grant 
honte et toutes voies proia il tant par 
l aie des autres que li sains hom i ala molt 
a envis au dousime jor i vinrrent tot 
ensamble li moines escars en cui 
maison sains hylaires estoit venus od se 
compaignie avoit une vigne en qoi il enbusca 
et mist ses gardes por les freres qui la estoient 
venu car la vigne estoit 
toute meure si conme el tans de 
vendenges la nuit jut la sains hylaires 
a toute se grant compaignie et se nus 
des freres voloit aler por des roisins a 
le vigne cil qui le vigne gardoient lor 
deffendoient a cailleus et a pierres et a 
fondes dont il les espoentoient la matinee 
s en alerent trestout sans che que 
onques des roisins eussent gousté ne mengié 
sains hylaires en sorrist et si fist samblant 
qu il del tout che ne seust rien apres 
herbergerent cele nuit a zz autre moine 
qui molt les rechut liement sabbas estoit 
apelés par non por ce le vos nonme 
je c om doit le non del large home nomer 
et dire et le non de l escars doit on taire 
car escars home qui a avoir ne doit nule loenge 
avoir d escarsete vint avarice 
que deus het plus que nesun vice 
si com tuit seuent vraiement che vos 
vuel trespasser briement car n est ore 
lius de ce descrire que li aver n en aient 
ire qui tost je cuit s en airroient qant lor 
caitivete orroient et les dolchors qui 
les atent se li estoire ne nos ment 
diemenches estoit le jor 
que sains hylaires vint a l ostel le 
moine qui si largement et benignement le 
herbega por ce dist li moines as freres 
qui venu estoient en le conpaignie del 
saint home et por che qu il iert diemences 
dist li moines as freres qu il alassent 
en se vigne qui toute estoit meure si 
mengassent des roisins et reposassent 
qant sains hylaires l oi ainssi parler il li dist 
' cil est maleis qui premiers quiert 
le refection del cors que de l ame mais faisons 
nos orisons et disons nos heures et 
rendons graces a nostre seigneur si com 
nos devons et puis apres irés en le 
vigne " tout li frere firent le conmandement 
lor saint pere et firent leurs orisons 
et leurs proieres et disent leurs psalmes 
et qant il orent lor office finé 
sains ylaires benei le vigne si dist 
a ses freres que or i pooient il bien aler 
s il voloient et il si firent et bien 
saichiés qu il estoient adont emsanle 
pres de yy mile qui tout furent en 
le vigne et des roinsins mengerent 
devant che qu il entrassent en le 
vigne pooit on bien aesmer le vin 
qui i estoit apparans a yy mesures 
teles com il avoit adont en le contree 
et apres che yy jors que li frere i orent 
esté fu ele vendengie s en i recuelli 
on yy yy mesures ne onques mais n en 
avoit tant aporté a deus fois li autres 
freres qui escars estoit vendenga 
se vigne dont il n avoit laissié goster 
le maisnie del saint home si en ot mains 
asses qu il onques n ot eu et ce qu il 
ot devint tout aisins si q on n en pot 
onques boire et ceste cose dist sains ylaires 
a ses freres que ainssi avenrroit devant 
chou qu il fust avenu li sains hom escumenioit 
molt et blasmoit les moines 
qui lor coses gardoient par covoitise 
et qui metoient lor diligence et leur 
cure en despens et en vesteures et en 
autres coses vainnes qui tost sont trespassees 
apres che avint 
q uns freres acata zz cortisel de 
deniers qu il avoit je ne sai en quel 
manere il estoient venu ne par quele 
oevre li sains hom l en avoit seur 
cuer ne ne voloit mie qu il devant 
lui venist por che qu il avoit tel 
cose faite et si manoit li freres asses 
pres de l abeie il venoit molt 
souvent as freres saint hylaire et parloit 
a iaus et a hesicum ausi qui plus estoit 
familiers del saint home que nus des 
autres si parloit a iaus por ce qu il 
le racordassent au saint home un jor 
avint que cil freres aporta zz fais de 
chices si com eles erent verdes por menger 
qant vint apres menger de le matinee 
si pria hesicum qu il les presentast 
le saint home et il si fist si les mist 
au souper a le table devant saint hylaire 
et devant ses freres maintenant dist 
li sains hom qu il sentoit si grant 
priasine qu il ne le pooit souffrir 
si demanda dont ces chices estoient 
venues hesicius respondi c uns freres 
les avoit aportees as freres de laiens 
por ce que c estoit des premieres semences 
d un sien camp sains hylaires dist a hesicum 
' frere dont ne sens tu la tres grant pueur 
et avarice puir en ces chices 
or les met devant les bues et devant 
les vaches en lor crepes et si voies 
se les mues bestes les mengeroient " 
dont fist hesicus ce que sains ylaires lor commanda 
si mist les cyces devant 
les bestes mues por veir se eles les 
mengeroient mais tantost com li buef 
les sentirent conmencherent paor a avoir 
et a rompre lor loiens et a muire 
si se traisent arriere dont fist on 
oster les chices de devant les bestes 
et geter en voies et tantost furent 
les bestes rapaisies si grant grace 
avoit nostres sires donné a saint hylaire 
que par l oudor des coses et de tout chou qu il 
atouchoit et savoit quel vice et quel 
malvaistie il i avoit et che estoit biaus miracles 
qant li sains 
hom ot menee si faite vie 
com je vos ai conté et dit et tant fait 
de baus miracles et de bautes oevres 
et il fu en l aaige de yy ans il vit 
l abeie ou il habitoit molt creue et 
molt grant moltitude de freres qui 
avec lui estoient et menoient 
sainte vie de moniaige par lui dont 
il les avoit enseigniés et doctrinés 
conme lor bons peres et il vit que grans 
torbes de gens venoient a lui qui les 
enfers et les malades amenoient de 
diverses langors et de plusors maladies 
des estranges contrees si que tos 
li lius ou il estoit qui soloit estre estrange 
desertine estoit raemplis 
de gens de diverses manieres pour 
ceste cose estoit li sains hom si dolans 
qu il plouroit cascun jour et estoit 
en tristece car il li sambloit qu il 
fust revenus au siecle por ce qu il 
ne menoit vie si solitaire com il avoit 
premiers acoustumee a che pensoit 
il plus q a nule autre cose et ce 
estoit l oqoison de ses lermes et de sa 
dolour si frere li demandoient qu il 
avoit et il disoit qu il estoit si com 
lui samloit repairiés au siecle et 
qu il rechevoit son loier de ses oevres 
en se vie li frere qui chou li ooient 
dire le gardoient molt ententiement 
qu il ne s emblast ne ne fuist d entre 
iaus et meesmement hesicus qui plus 
estoit ses familiers que nus des autres 
ainssi com vos oés mena 
sains hylaires ceste dolour 
deus ans tantque zz jor vint le feme 
que je vos ai devant nonmee cui il 
rendi ses yy fius qant ele repairoit 
de saint anthoine si li dist qu ele venoit 
prendre congie a lui por aler 
a saint anthoine qu ele voloit visiter sains 
hylaires li respondi tout em plourant 
si li dist c aussi i voloit il aler mais il 
n i esploiteroit riens de son afaire 
car doi jour estoient passé que li sains 
hom sains anthoines estoit mis en tere 
le feme crei saint hylaires de ce qu el li oi 
dire si ne se mist mie a le voie qu ele 
avoit entreprise a faire apres che 
ne sai qans jours vint li messaiges 
a saint ylaire qui li noncha et dist que saint 
antoine estoit trespassés de ceste mortel 
vie ainssi com vos oés sot il le trespassement 
saint anthoine devant che qu i 
li fust nonchié ne dit par home 
tous li mons qui ot 
parler de saint hylaire se doit 
esmerveillier des grans signes et des 
grans miracles qu il fist et de le grant 
abstinence et de le grant science et 
de le grant humilite qui en lui 
estoit je meismes ne m esmerveil 
tant de nule cose conme de ce conment 
il pooit si despire toute le gloire 
et l onor de cest siecle li evesque 
li prestre et li moine venoient 
a lui de toutes parties et les hautes 
dames et li pueples des cites et 
li haut home qui estoient justice 
de terre pour se beneichon avoir 
tant seulement et por rechevoir 
de se main pain beneoit dont il 
s esjoissoient onques por tout che 
ne s en orgueillissoit ses cuers ne 
ne pensoit a autre cose qu a mener 
plus solitaire vie qu il ne faisoit par devant 
dont avint 
un jour qu il se pensoit 
qu il s en iroit si fist amener zz asnel por 
monter sus car il estoit si destrains et 
menés par les grans geunes et par les 
grans veilles qu il avoit faites que 
a paines se pooit il soustenir ne aler 
qant le novele fu espandue qu il s en voloit aler 
plus de yy mile que homes 
que femes s assamblerent por lui retenir 
mais il lor disoit qu il ne demoerroit 
en nule manere et s il aler ne l en 
laissoient il ne buveroit ne ne 
mengeroit jamais tant dist q a le pardefin 
se parti de la et vint a zz liu qui 
betulles estoit apelés la arresta il 
por le tres grant pueple qui le sivoit 
si lor dist qu il retornassent qu il 
n iroient plus avant avec lui dont 
eslut yy moines des plus prodomes 
por mener avec lui en conpaignie et 
dont ala tantqu il vint au quint 
jour a peluse c est une vil de le contree 
la pres avoit zz desert qui lyconies 
estoit apelés si i abitoient 
saint home en hermitaige chiaus ala 
li saint hom visiter et puis s en rala 
a zz castel que on apeloit thobaston 
pour che qu il voloit veir et parler 
a saint dracouse l evesque et le confes 
qui la habitoit de la s en rala en yy 
jors en babiloine por visiter saint 
filone l evesque et le confes de la s en 
rala en yy jors a zz castel qui affridicion 
avoit non la trova il basyen le diacre 
qui soloit le camelus loer por porter 
l iaue en le desertine a chiaus qui 
aloient a saint anthoine cil s en ala avec 
iaus et alerent tantqu il vinrrent 
en yy jors par le desertine a le haute 
montaingne ou saint anthoine soloit habiter 
qant il estoit en vie la troverent il yy 
freres moines qui furent deciple 
saint anthoine li uns avoit non ysaac 
et li autres plusianus chil ysaac avoit 
esté latimiers saint anthoine por 
parler a chiaus qui a lui venoient de 
divers languaiges qant sains hylaires 
vint au liu ou sains anthoines soloit habiter 
il le regarda molt car trop li samloit 
delitables la roche estoit haute et 
bele et au pie dessous sordoient fontaines 
qui rendoient iaue douche et 
clere et sor le ruissel de ces fontaines 
si avoit d une part et d autre palmiers 
a grant plente qui grant porfit rendoient 
et le liu embelissoient molt sains hylaires 
aloit de toutes pars avec les deciples 
saint anthoine qu il avoit trovés et 
si disoient ' chi estoit li sains hom en orisons 
et chi ovroit il et decha se reposoit 
il qant il estoit lassés ches arbres et 
ches herbes planta il a ses mains et cele 
pechine fist il par grant travail pour 
arrouser sen cortisel et cest sarcloir 
ot il molt longuement por sarcler et cest 
heuwel por heuwer se terre " 
li sains hom sains hylaires se couchoit 
en le celle saint anthoine et baisoit le 
liu ou il avoit geu tout aussi dolcement 
com li sains hom i geust encore 
le celle n avoit plus de lonc 
ne de le se tant non conme zz hom dormans 
se pooit estendre dont s en 
alerent a grant painne en son le mont 
la troverent il yy celletes ou 
sains anthoines avoit habité por fuir et por 
eslongier l anui des gens qui venoient 
a grans torbes a lui et ces yy celletes 
estoient entaillies en le vive pierre 
qant il orent la esté si revinrrent arriere 
el cortil et qant il i furent ysaac 
parla a saint hylaire et si li dist ' veés 
vos cest palmier et ces arbres entour 
il avint cose ore a trois ans que zz fous 
de bestes salvaiges vinrrent chi si conmencherent 
l erbe a mengier et a paistre 
sains anthoines conmanda l une des maistes 
de les a arrester et puisque li sains hom l ot 
conmandé le beste ne s osa movoir dont 
le conmencha a batre parmi les costes 
et si li dist ' por qoi mengiés vos che que 
vos ne semastes mie " plus ne dist si 
conmanda a le beste qu ele tenist sa voie 
ainc puis cel jour ne furent les bestes 
tant hardies encore venissent eles 
boire a le fontainne que eles des herbes 
de cel cortil goutassent qant li moines 
a saint hylaire contee ceste cose sains 
hylaires lor pria qu il la tombe saint 
anthoine lor moustrassent je ne sai s il 
li moustrerent ne ensegnerent por che 
que sains anthoines lor avoit deffendu si con 
je vos ai conté devant en se vie 
atant se parti sains hylaires de la et 
repaira tantqu il vint 
au castel de affridicion qui estoit a l entree 
de le desertine la departi il tote 
se conpaignie si qu il ne retint avec 
lui que yy freres et puis s en ala 
demorer el plus prochain habitacle 
qui illuec estoit por mener vie solitaire 
dont conmencha illuec endroit a 
avoir en lui si grant abstinenche 
de totes carneus coses et a tenir si grant 
silence com s il conmenchast adont premierement 
a servir nostre seigneur 
car il ne quidoit ja que se chars humaine 
peust estre asses traveillie por avoir 
deservie vie parmanable 
en cel termine adont avoit yy ans 
qu i n avoit pleu en chele contree 
si i estoient les herbes si seques que 
herbe ne autre cose qui de tere deust naistre 
n i pooit retenir se verdure et 
les gens disoient que cele grant sekerece 
estoit por le mort saint anthoine et que li 
element le plouroient c est que les natures 
d iaus defaloient por ce qu il estoit 
trespassés de cest siecle et dont vint 
le renonmee del pais saint hylaire si s esmurent 
home et femes qui estoient tout 
descouloré par famine si li requisent 
et demanderent qu il a nostre seigneur 
priast tantque pluie venist sor le tere 
dont ele fust arrousee qant sains hylaires 
vit le pueple en tel destrece il fu dolans 
en son cuer dont fist s orison 
a nostre seigneur qu il envoiast pluie sor 
le tere qui soustenu avoit grant sekerece 
tantost conmencha a plovoir 
par les prieres del saint home et tantostque 
la dolchour de l iaue ot arrousee le tere 
si grans plentes de serpens et de bestes 
qui venim portoient s esbolirent hors 
que trop pooit samler grant merveille et 
si eussent mort molt de gent de le 
contree par lor venim s il ne fussent 
alé a saint ylaire querre secors et aie 
mais li sains hom lor benei oile de 
quoi li ahanier et li pasteur qui des 
serpens envenimoient oignoient 
lor plaies et tantost estoient gari par cel 
oile dont le conmencherent chil de le 
contree a tenir en si grant honor et en si 
grant reverence conme ce fust deus en 
forme d ome qui descendus fust a terre 
por iaus salver de lor aversites et de lor 
grans dolours 
quant il vit qu il estoit si despuliés 
en cele tere et que on li voloit 
plus faire d onnor qu il ne volsist il 
se parti de la si s en ala en alixandre 
por ce qu il s en voloit aler en le grant 
desertine la nuit qu il vint en alixandre 
ne voust il mie herberger en le grant 
vile por ce que puisqu il avoit l abit 
de moine recheu n avoit il geu en 
cite ains s en ala le nuit as freres 
qui pres d alixandre demoroient et bien 
le connoissoient cil le rechurent a grant 
joie qant vint devant la jornee 
si doi deciple conmencherent a atorner 
l asne le sain home por tenir leur 
voie li moine de se maison li cairent 
as pies et li prierent por dieu que che 
ne feist mie ne ne les degerpeist car 
mieus volroient morir qu il n eussent 
se conpeignie il lor respondi qu il 
se hastoit d aler se voie por ce qu il 
n eussent pour lui moleste car bien 
seussent qu il sauroient par chiaus 
qui apres lui venrroient por quel cose 
il en estoit alés atant se departi d iaus 
et cil de la cite de gase vinrrent a 
l abeie pour le saint home et si le 
voloient ochirre lui et esechium sen 
deciple par le conmandement julium 
l empereor qui querre le faisoit par 
toute le terre et qant cil qui le 
queroient ne le troverent a l abeie 
ou il avoit la nuit esté si conmencherent 
entr iaus a dire que voirement 
estoit il encanteres si com li plusour 
tesmoignoient puisqu il savoit 
les coses qui estoient a avenir 
li sains hom qui de la estoit partis 
entra en le grant desertine et la fu 
il un an tantque plusors gens l ii sorent 
qui vinrrent a lui et quant il 
vit qu il ne se pooit celer en 
terre qu il ne fust trovés il se pensa 
qu il se meteroit en mer et querroit 
tantqu il troveroit une ille 
qui ne seroit habitee de nule creature 
et la arresteroit adont vint 
zz siens deciples de palestine a lui 
adriens estoit apelés si li dist que 
julies li empereres estoit ochis et qu il 
i avoit crestien empereor qui gouvernoit 
le regne et por ce s en deust il repairier 
a ses freres qant li sains hom 
l oi ainssi parler il dist qu il n i 
retorneroit mie dont se departi 
de la si s en vint parmi le grant desertine 
dusc a une cite de libe qui 
seur le mer estoit fondee la se 
departi adriens de lui qui molt li 
fist de mal car il enporta si que li sains 
hom n en seut mot une 
vesteure que si frere li avoient envoié 
mais molt le compera il plus 
molt chier car une enfermetes 
le prist dont il morut a grant 
dolour 
li sains hom qui a la cite 
dont je vos ai devant dit 
estoit trova une nef de marcheans 
qui s en devoient aler en sesille 
il et si doi deciple n avoient 
plus de tous avoirs terriens c un 
livre d evangiles et nos vesteures 
li sains hom entra en le nef 
avec ces marcheans et pensa 
que cel livre donrroit il au notonier 
por se deserte qant il furent 
tout entré es nes et il orent grant pieche 
courut bien yy jors ou plus 
par le traverse de le mer li deales entra 
el cors du fil au notonnier si conmencha 
a crier et a dire ' hylaire sers jhesu crist 
conment puet ce estre qu il ne nos loist 
mie por coi que nos soions seur en 
tere ne en mer donne moi espace 
tantque je viegne a terre que je ne soie 
trebuschiés de chi endroit en le mer 
et en abisme " sains hylaires li dist ' se 
jhesus cris mes deus t otroie que tu i arrestes 
arreste i tout plainnement et s il 
t en vielt oster ne jeter que m en demandes tu 
qui sui hom povres et pekierres " 
che disoit il por ce que li notonnier et li 
marcheant qui en le nef estoient ne 
l enseignassent ne demoustrassent 
d aucun miracle qant il venissent a tere 
apres ce non mie granment fu garis 
li enfes et orent covent au saint home 
tout cil qui en le nef estoient par 
verite que ja de lui ne parleroient adont 
coururent tant par le mer sans avoir 
torment qu il arriverent et prisent 
port en sesille dont traist li sains 
hom le texte des evangilles et s affubleure 
si le voust doner au notonnier 
por se deserte li notonnier qui 
bien veoient que il n avoit nule creature 
autre cose fors le vesteure et cel livre 
jurerent que il n en prenderoient 
nule rien mais li sains hom 
qui avoit aussi grant fiance en le povrete 
et plus s i esjoissoit que li rikeche 
li voloit totes heures faire prendre 
car il volsist que cil de la contree cuidassent 
qu en lui n eust autre cose forsqu il 
fust povres et mendis le notonnier 
qui a ses coses prendre ne baoient mie 
se departirent de lui et il s en ala ensus 
de le mer en un estrange liu desert 
por ce que aucun marcheant qui venissent 
d orient ne le reconneussent la conquelloient 
l aigue et qant il en avoient zz 
fais assamblés ses deciples le portoit a 
zz vile qui illuec estoit prochainne si le 
vendoit et acatoit pain qu il departoient 
a chiaus qui a iaus venoient dont il 
soustenoient lor vies ainssi li prodom 
cuidoit estre repus la endroit et que 
de lui ne fust plus mentions ne parole 
mais si com li escriture tesmoingne et dist 
malvaisement puet estre repuse le cite 
qui est assise seur une montaingne 
adont avint que zz hom de 
le cite de rome estoit entrepris par le diale 
qui li estoit entrés el cors 
si l avoit on mené el moustier saint 
pierre la conmencha li deales qui dedens 
lui estoit entrés a crier et a dire ' n a 
encore gaires que hylaires li sers jhesu 
crist vint en sesille et nus ne l i connoist 
por ce quide il estre si repus que 
nus ne l i connoisse mais je irai et 
si l enseignerai " dont entra li forsenés 
en une nef avoec une partie de 
sa gent et nagerent tantqu il vinrrent 
en sesille au liu ou li sains hom estoit arrestés 
et tantost com li dervés 
le vit si se laissa cair a ses pies 
en meismes l eure fu il garis et sanés 
de se malaventure che fu li 
premiers miracles que nostres sires fesist 
por lui en sesille dont conmencherent 
a venir a lui tant de malade qu i n en 
fu nus nombres et li saint home 
religieus aussi i venoient 
entre chiaus s i vint zz haus hom 
qui tous estoit enflés et entrepris 
de trop grief maladie en meismes le 
jor qu il i vint fu il garis et sanés chil 
li voust donner grans dons et grans avoirs 
mais il n en voust riens rechevoir endementresque 
li sains hom estoit ensi en sesille 
com je vous ai dit et com ces coses avenoient 
elechius ses deciples le queroit 
par tout le siecle et aloit par tous les pors 
de mer et par les grans desertines pour 
savoir s il en orroit noveles car il savoit 
bien qu il ne seroit en nul lieu 
arrestés que le novele de lui ne fust tost 
par tout nonchie tant ala q au chief 
de yy ans oi dire zz guif c une prophete 
de crestiens estoit apparue en le tere 
de sesille et faisoit si grans miracles 
que on quidoit que ce fust des haus sains 
de cha en arriere et qant elechius 
oi ainssi chelui parler et dire il li demanda 
quel abit il avoit et quel langaige 
et conment il se maintenoit et de quel aaige 
il estoit li guis ne l en sot raison 
rendre ains dist qu il n en avoit mie 
veu ne plus n en savoit que le bone 
renonmee qu il en avoit oie elechius 
entra tantost en une nef qui en sesille 
aloit et qant il i vint il demanda a 
une vile qui estoit en une angle 
de le mer nouveles del saint home dont 
li disoient tout cil qui la arrestoient 
ou li sains hom estoit et conment il se 
contenoit et molt s esmerveilloient tot 
de ce que ainc puisque li sains hom estoit 
venus en le contree qui tant bel 
miracle i avoit fait par le volente 
de nostre seigneur ne volt prendre 
nule cose terriene tant li seust en 
presenter ne offrir neis une seule mie 
de pain pour soustenir se vie esechius 
li sains hom qui oi ces paroles ala tantqu 
il trouva son maistre dont se laissa 
cair a ses pies si li conmencha a arrouser 
de ses lermes li sains hom l en 
releva et furent illuec yy jors emsamble 
dont sot et entendi bien esechius 
que li sains hom ne voloit plus demorer 
en cele region por les gens qui 
a lui venoient ains voloit aler en 
si estranges terres que li nons de liu 
n i fust conneus ne ses langaiges qant 
esechius sot se volente il le mena a 
zz castel en le contree de dalmacie 
la arresta il por che qu il quidoit mener 
vie solitaire car le terre estoit sauvaige 
et estrange mais il i fu tost 
conneus si com vos porrés oir et entendre 
adont avoit en cele 
contree un grant dragon 
de si tres horrible faiture et de si cruele 
qu il gastoit trestout le pais et mengoit 
bestes et homes tout la ou il 
les pooit ataindre li paien apeloient 
si fait serpent en lor langaiges 
por che qu il estoient si grant et 
si cruel qu il mengoient cascuns un 
buef a une fois qant li sains hom sot 
ceste cose il conmanda a faire un tres 
grant fu de laigne pres des liu ou 
li serpens habitoit dont fist ses orisons 
a nostre seigneur et qant il les ot 
finees il fist le serpent el fu entrer 
et si l art a porre devant tout le pueple 
qant ainssi fu le contree delivree 
de le male beste li sains hom fu molt esmaiés 
quel part il porroit aler car 
la ne voloit il plus demorer en nule maniere 
et porpensoit en lui meismes 
les terres ou le novele de lui ne fust 
seue adont fu grans croulles de tere 
qui apres le mort de julie l emperrour 
avint et si issirent les mers hors de 
lor rives tout aussi que se nus autres 
deluves deust core et venir par le volente 
nostre seigneur et les nes venoient 
ja as hautes montaingnes qant ce 
virent cil de le contree il cremirent 
molt si conme cil qui droit avoient que 
lor castel ne caissent ne lor maisons 
ne fussent confundues si vinrrent 
au saint home et le menerent devant iaus 
aussi com a bataille contre le mer 
qui venoit dont fist li sains hom crois 
el sablon et tendi ses mains encontre 
le mer or poés oir grant miracle 
car le mer n osa venir encontre le 
saint home ains crut et haucha amont 
aussi conme une grant montaingne 
et si se traist petit et petit 
arriere che tesmoigne encore tote 
cele contree dusc a hui cest jour 
et les meres l aprendent a lor enfans 
por che qu il le tiegnent en memoire 
et racontent a chiaus qui venrront 
tuit cil de le contree s esmerveilloient 
des miracles del saint home 
quant li sains hom 
vit et entendi teus coses il dist 
que la ne demoorroit il mie plus 
que demoré i avoit lors s en ala par 
nuit tout coiement tantqu il vint 
au port de mer si trova une nef 
carchie qui devoit aler en cypre 
dont entra ens et si deciple avec lui 
li maronnier traisent lor ancres 
si se departirent du port qant lor voile 
furent drechié et coururent tant tot 
selonc terre que reubeor de mer et larron 
qui estoient en galies lor apparurent 
por chiaus de le nef reuber et destruire 
tout cil de la nef avoient grant paor 
et grant doute li desciple saint hylaire li 
disent qu il regardast car reubeour 
venoient et il resgarda de loing si conmencha 
a rire puis si dist a ses deciples 
' vos povre de foi et de creanche por 
quoi avés vos paor ja n en a mie chi 
tant com pharaon en ot qant il ensivi 
les fius israel par le rouge mer et encore 
dont furent il tout noié par le volente 
de nostre seignor " ainssi parloit il a iaus 
mais por ce ne targoient mie chil qui 
estoient estoient es galies ains feroient 
de si grant force et de si grant vertu 
as riesmes que il faisoient le mer escumer 
et fendre et tant estoient ja aprochié 
qu il n i avoit mie zz giet de pierre dont 
se leva li sains hom et estut devant 
en le nef et tendi se main contre ciaus 
qui venoient trop aigrement si lor dist 
' tresque la ou vos estes vos souffise 
sans plus venir avant " or poés vos 
oir grant foi qui estoit el saint home 
car les galies resalirent tost arriere 
et retornerent isnelement plus que eles 
ne fussent venues malgre chiaus qui 
dedens estoient ne ainc ne finerent 
d arriere retorner dusc au rivaige 
dont eles estoient meues 
or vous vuel je laissier plusors 
coses por che qu il ne vos 
samble que je vuelle lo conte alongier 
mais che tant seulement vos vuel je dire 
que la ou il estoit en le nef et il trespassoient 
pres des viles et des chites que 
li desvé acoroient au rivaige et si crioient 
il les ooit et maintenant par le 
priere del saint home estoient il gari 
tant nagerent adonques que il vinrrent 
en cypre li sains hom issi de le 
nef si entra en une cite qui paphe 
estoit appelee qui adont estoit noble 
et riche et de grant seignorie mais li 
grant croulle l ont si anientee que mais 
n i apert nule cose que le ruine et par 
chou c om i voit encore puet on bien savoir 
que la cites fu de grant seignorie 
cha en arriere 
dehors cele cite se herbega li sains 
hom conme povres et molt s esjoi 
de chou que il i fu ne sai qans jors que 
de lui ne fu nule perchevance de chiaus 
de le contree et qu il en pais menoit 
se vie mais plus de yy jor ne trespasserent 
mie qant trestout li dervét 
qui estoient en l ille de cipre conmencherent 
a crier et a dire que hylaires 
li sers jhesu crist estoit venus et que 
on se devoit haster d aler a lui che 
disoient il en le cite de salemine et 
en le cite de currie et en le cite de la 
pyte et es autres et bien affermoient 
qu il estoit sers dieu mais il ne savoient 
ou il estoit anchoisque yy jor 
fussent passé ot il devant le saint 
home pres de yy yy que homes que femes 
qui a lui s assamblerent et entrepris 
estoient de diverses enfermetes qant 
il les vit il fu molt dolans de chou qu il 
ne le laissoient reposer mais neporqant 
il en fist ses orisons a nostre segneur 
teus i ot qui furent sané en meisme 
l eure et teus i ot apres yy jors et telus 
i ot au tier jor ainssi furent 
tout li yy gari dedens une semaine par le 
volente nostre seigneur et par le priere del 
saint home 
li sains hom mest en cele terre 
yy ans et dedens chel termine 
i fist nostres sires por lui maint bel miracle 
et il envoia aussi dedens ce terme 
esechium en le terre de palestine saluer 
et visiter ses freres qui illuec estoient 
qant il fu repairiés li sains hom se pensa 
qu il iroit en egypte en une desertine 
qui bucole estoit apelee car la n abitoit 
nus crestiens ains erent cil del 
pais molt cruelus gens et molt estrange 
dont se departi de la et ala tantqu 
il trova ensus de le mer a yy liues 
zz liu molt estrange et repus entre 
montaignes hautes et apres avironnee 
de fores et d arbres mais iaue i avoit 
bele et clere qui de le montaigne 
deschendoit et arrousoit zz campel qui 
la estoit qui molt estoit delitables et arbres 
i avoit qui fruit portoient de plusors 
manieres mais onques li sains 
hom riens n en gousta car il n en avoit 
cure encoste cel lieu qui molt estoit 
delitables avoit zz molt anchien tenple 
de paiens qui tous iert degastés 
et les maisieres fondues la encoste 
avoit jor et nuit tel criee de vois de 
diales que che sambloit c une grant ost 
i fust logie che contoit li sains hom 
meesmement et si deciple le tesmoignoient 
qui i firent et qui le virent 
qant li sains hom vit cel liu si fait et si 
estrange il li plot molt si i arresta et 
mest yy ans et che li fu molt grant confors 
vers le fin de se vie qu il n estoit 
mie si graveilliés de gent conme il 
voloit estre car por l aspreche du lieu 
et pour le griece et pour che que li pueples 
de le contree disoit que les ames 
i abitoient n i osoit nus venir qui 
au saint home feist grevanche 
un jour avint que li sains 
hom issi hors de son habitacle 
si resgarda devant lui si vit zz home 
tout palasineus gesir a l entree qant 
il le vit il s en esmerveilla molt et demanda 
esechium qui cil estoit et conment il 
avoit la esté amenés esechius respondi 
qu il avoit esté sires de le vile 
a cui li lius tenoit ou il habitoit 
qant li sains hom l oi il conmencha a 
plourer si tendi ses mains vers 
chelui qui la gisoit si dist ' el non nostre 
seigneur jhesu crist lieve sus et si va " 
dont avint cose esmerveillable car 
a painnes ot li sains hom le parole pardite 
qant cil sali sus garis et sanés de toz 
ses membres qant ceste cose fu seuee 
par la contree onques grietes ne 
asprete de le voie n i fu resoignie 
que besoigne n i cachast les plusors 
et ja en estoit espandue par tout le 
nouvele qu il longuement n i arresteroit 
mie car il fuioit l onnor de 
cest siecle et voloit avoir silence 
et pais et mener povre vie 
a cel jour estoit li sains hom de 
yy yy ans de son aaige et molt 
iert affloibis et malades si conme cil qui 
aprochoit le jor de son trespassement 
esechius n i estoit mie adont 
et li sains hom escrit zz peu 
de letres qui sen testament devisoient 
ch est qu il laissoit esechium che qu il 
avoit de rikece et que estoit chou 
sen livre d evangilles et une cote de 
sac et se coule car il n avoit nule autre 
creature un petit devant ce estoit mors 
ses deciples qui le servoit 
dont vinrrent a lui plusor religieus home 
de le cite de paphe qant il sorent 
qu il estoit malades car il li avoient 
oi dire que adont iroit il a nostre seigneur 
et si seroit delivrés des loiens de ceste 
mortel vie et constantie une sainte 
feme cui fille et sen baron li sains hom avoit 
delivré de le mort par l oile qu il avoit 
benei cele vint aussi qant il 
tout furent assablé li sains hom 
lor conjura que tantost com li ame seroit 
del cors issue qu il ne le gardassent 
une seule heure ains l enfoissent illec 
endroit en tere tout ainssi com il estoit 
vestus a toute se haire et che que 
il avoit vestu c estoit une autre povre 
coule petit avoit ja li sains hom 
de calor en ses membres ne n i avoit 
nule vigeur d ome fors seulement 
sens et ramembrance et toutes voies 
ouvroit il les ieus si disoit ' ame 
is hors de cest cors que criens tu is hors 
que doutes tu tu as pres de yy 
ans servi jhesu crist et si criens le mort " 
et endentresqu il disoit chela il rendi 
ame dont l enfoirent cil qui la 
estoient 
qant esechius li sains hom qui alés 
estoit en palestine sot ceste cose 
il s en revint en cypre et si dist 
en faingnant son cuer et son coraige 
pour toloir chiaus de la contree le sospechon 
qu il voloit la arrester et garder 
le cors del saint home ainssi i demora 
li preudom yy mois et dont embla 
li cors saint hylaire seur grant peril de 
se vie tantqu il revint en palestine 
a ses freres qant il i vint tout li moine 
et les gens des castiaus vinrrent 
encontre si le misent en l abeie que 
li sains hom avoit estoree tout aussi entier 
com s il fust encore en vie a toute 
se cote et se coule et bien saichiés qu il 
flairoit aussi souef conme s il fust enoins 
de precieus ongnemens fais et confis 
de precieuses especes et ce ne vos doi je 
mie taire che me semble que constancie 
le sainte feme morut tantostqu ele 
oi dire que li cors sains hylaires estoit 
portés en palestine car ele avoit 
si grant amor en lui qu ele veilloit 
molt souvent a se sepulture et dusc a 
hui cest jor a il grant estrif entre 
chiaus d egypte et chiaus de palestine 
del cors saint hylaire car chil 
de palestine dient que ses cors est en 
lor pais et cil de cypre dient que ses espris 
est en lor contree car il ama plus 
cypre que palestine si conme il en fist 
aparanche et neporqant encore en tenchent 
il et estrivent entr iaus en tel 
maniere maint bel miracle et maint 
signe avienent cascun jour par le 
saint home et en l une partie et en 
l autre partie mais plus en avienent 
par aventure en cypre la ou il fu 
premiers ensevelis car il ama plus 
chel liu si com moi samble einssi 
trespassa li sains hom de ceste mortel 
vie et fu portés ses espris en joie 
parmanable ou deus nous vuelle 
tous metre par sa douchour et par 
se misericorde 
