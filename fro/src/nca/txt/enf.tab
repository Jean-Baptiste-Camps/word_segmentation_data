dire vous veul chi et retraire 
chose qui a tous doit bien plaire 
mes je vous pri premierement 
que vous m ecoutés bonnement 
se vous entendre me voulés 
les enfances oir porrés 
de xm crist nostre dous pere 
et de la sieue chiere mere 
mout par fet bon a ce entendre 
et avoir le cuer dous et tendre 
que li plus grant et li menour 
prendre il pueent preu et honor 
s avés oi asez souvent 
les romans de diverse gent 
et des mencongez de cest monde 
et de la grant table roonde 
que li rois artus maintenoit 
ou point de verite n avoit 
qui vous venoient a talent 
cestui oés devotement 
que tout est fet de xm crist 
car vous i avrez grant profit 
et grant bien a tous cex sera 
tant con cest siecle durera 
qui volentierz l escouteront 
et en lor cuers le retendront 
oés sans nule entroubliance 
tretout cest livre en remembrance 
et je vous di bien sans mentir 
que mout vous plaira a oir 
ces enfancez que veul conter 
et si ne vous veul riens moustrer 
que ne puisse prouver en leitre 
sans menconge ajouster ne meitre 
si com en latin trouvé l ai 
en francois le vous descriroi 
mot a mot sans riens trespasser 
pour dieu ne me puis trop lasser 
quant xm crist nostre dous pere 
fu nez de la vierge sa mere 
con par l angre fu devisez 
marie out de la joie asses 
si con xm nés en estoit 
en une creiche fu mis droit 
ou un asne et un buef menjoient 
et l un et l autre bien savoient 
que c estoit dieu qui la fu mis 
et qui en terre fu tramis 
pour son pueple d enfer geter 
cuer d onme ne porroit penser 
com en avoit grant volente 
puis fu au tempre presenté 
ou il mout desiré estoit 
de symeon qui fain avoit 
que entre ses bras le tenist 
ancoizque du siecle fenist 
avantque xm fust nessans 
en avoit bien chanté cent ans 
apres trois rois d estrange terre 
icel enffant alerent querre 
et porterent riche present 
que il offrirent noblement 
bien savoient pour verite 
que dieu estoit en terre né 
xxx 
xxx 
xxx 
xxx 
xxx 
xxx 
xxx 
mes ne sorent en quel raingnes 
si con l estoile les menoit 
chascun d eus cele part aloit 
tantque il furent arivant 
en la terre a un mal tirant 
herodez qui fu rois et sire 
et mestre de toute l empire 
quant herode sout la venue 
de la tres grant desconvenue 
mout en out a son cuer grant ire 
tout maintenant lor prist a dire 
' qui estes vous et dont venés 
qui vous a ichi amenés 
bien me semblés estre sauvages 
sire roys qui tant estes sages 
tous troi sonmez d estrange terre 
si alon chercher et enquerre 
un dieu qui est en terre nés 
qui est sour tous rois couronnez 
conment " dist herode le roy 
' sera il autre roy que moy 
bien voi que vous me trespassez 
sire " dist l un ' or entendés 
nous savonz bien certainnement 
que dieu est nez omnipotent 
qui tout le monde sauvera 
che sachiez bien ja n i faudra 
qui a lui voudra obeir 
nous le savon bien sans mentir 
par l estoile ou a grant clarte 
en savonz bien la verite 
qui de nos pais nous amainne 
jusques chi por dieu fere estrainne " 
le estoile et sa grant clarte 
ont li trois rois par verite 
tretout maintenant adiree 
en l erodiane contree 
lors ont herode aresnié 
' sire rois a vostre congie 
sonmez aprestés pour aler 
de ce " dist il ' n estuet parler 
ancois un respit vous requier 
tanque j aie fet enchercier 
a mes clers que soit verite 
qu il soit nés pres de ma cite " 
li roys distrent ' nous l otrion 
feites tost nous vous en proion 
car trop sonmes venus de loing 
de tost aler avonz besoing " 
li rois herode mander fist 
tous les sagez clers et lor dist 
que en lor livrez regardassent 
et bien diligalment cherchassent 
s il estoit nés pres de sa terre 
l enfant que li trois rois vont querre 
tretous les mestres a delivre 
chascun regarda en son livre 
et lors trouverent en lor loy 
que en terre estoit nés un roi 
qui tout le mont gouverneroit 
et les ames d enfer trairoit 
lors respondi li rois herodes 
' et que dites vous pour mes botes 
sera il donc plus haut que moy 
oil sire foi que vous doi " 
chascun des mestres li respont 
' sire sera de tout le mont 
car estre plus haut ne porroit 
de lui nul honme en nul endroit " 
lors dist herode le malfe 
qui de courout fu eschaufé 
' voiz por la teste de mahon 
seroi ge en sa subjection 
mout sera disgne sa nessance 
quant il avra sour tous puissance " 
as trois rois s en est revenus 
en son cuer forment irascus 
li rois herodes sans targier 
les trois rois prist a aresnier 
' seignourz je me sui conseillié 
alés ent je vous doins congie 
feites voustre pelerinnage 
conme prodons loiel et sage 
a l enfant qu est en terre nez 
gardez seignors ne demorez 
a moy retornés erralment 
quant vous avrez fet vos present 
moi et ma gent sans demorer 
irons cel enfant aorer 
et itel present li ferons 
conme vous ja ne le lairons " 
les trois rois lors se departirent 
d erode et grant joie firent 
de ce que il congie avoient 
si tost conme il as chans estoient 
si furent tuit troi sans delay 
por l estoile en mout grant esmay 
qui les i avoit amené 
nuit et jour a mout grant clarte 
quant ne la pouoient choisir 
chemin ne pouoient tenir 
toute la terre herodiane 
passerent jusqu a meriane 
quant els furent tuit hors alé 
de la terre au maleuré 
herode qui par traison 
les congea de sa maison 
tantost sans point de demoree 
qu il furent hors de la contree 
ont il l estoille apercheue 
dont il ont grant clarte eue 
celle estoile les conduisoit 
vers bethleem le chemin droit 
dedens la cite s en entrerent 
les trois rois par la vile alerent 
mes ne savoient en quel lieu 
il peussent aourer dieu 
quant en beleem venu furent 
tretout maintenant s aperchurennt 
que l estoile son repos prist 
sour la maison ou xm crist 
de sa mere estoit né sour terre 
cele part alerent grant erre 
descendus sont tout maintenant 
en la maison troevent l enfant 
a genous se sont tous trois mis 
si li ont offert ce m est vis 
quant il l orent apercheu 
or et enchens mierre esleu 
oés tretuit n en doutés mie 
que cel offrende senefie 
li or donne senefiance 
que il avroit sor tous puissance 
l enchens moustre qu il estoit diex 
roys du chiel esperituels 
le mierre donne entendement 
qu il rechevroit mort charnelment 
et que il l anemi vaintroit 
par la mort que il rechevroit 
quant li trois rois ont presenté 
si lor est pris grant volente 
a tous ensemble de dormir 
si se dormirent a loisir 
quant li trois rois furent dormant 
un angre lor vint denonchant 
que par herode pas n alassent 
n en sa terre ancois la passassent 
quant l angre out sa raison finee 
vers paradis fist retornee 
li trois rois furent forment lie 
quant il se furent esveillié 
de ce que il ont l angre oi 
chascun forment s en esjoi 
lors se leverent bien matin 
errant se meitent au chemin 
mes par herode pas n alerent 
par autre voie retornerent 
l estoile lor fu aparant 
qui lour rendi clarte mout grant 
retornez se sont d autre part 
les trois rois as quiex il est tart 
qu il venissent a lor repaire 
mout loent dieu le debonnere 
que de mort les avoit rescous 
et des mains herodes li glous 
car sachiez bien est verites 
se il fussent par la cites 
au fel herode revenus 
tous trois les eust retenus 
se dieu ne lor fust bons amis 
herode a mort les eust mis 
mout fu herode courouciez 
quant li rois ne sont repairiez 
par lui si con lor avoit dit 
en son cuer en out grant despit 
herode qui cruelz estoit 
mout fu irés quant ne pooit 
en sa terre les rois trouver 
car a mort les quidoit livrer 
herode qui out cuer plain d ire 
a ses serjans conmence a dire 
que tous les enfans devant lui 
d aage deus ans et demi 
et d un an et d un mois assez 
ne veul qu en soit nus trespassez 
ne li amainnent maintenant 
li serjant monterent errant 
si alerent parmi la terre 
tretous les petis enfans querre 
si com au roy les aportoient 
les meres apres eus ploroient 
quant herode li mal tirans 
vit par devant lui les enffanz 
tous les a fet sans atargier 
a ses menistrez decouper 
bien quida le cuvert malfe 
l enfant xm avoir trouvé 
quant li enfant furent tuit mort 
les meres en font deul mout fort 
mout grant paour en out marie 
atant ont une voiz oie 
d un angre que dieu lor tramist 
a marie et a joseph dist 
que en egypte s en alassent 
l enfant xm o eus portassent 
marie prist tantost la fuite 
et s en ala droit en egypte 
et ilecques tant demoura 
que herodes se devia 
or lairoi de ce a itant 
si vous parleroi de l enfant 
et des miracles que il fist 
ainsque le siecle deguerpist 
marie et joseph s en ala 
et son enfant qu ele porta 
lyons draglons s il encontrerent 
chascun des bestes l enclinerent 
marie prist lors son enfant 
si le coucha en son devant 
paour avoit eu des bestes 
qui vers lui enclinent lor testes 
mout souvent vers lui s en venoient 
dont mout grant paor li feisoient 
lyons lieupars draglons emsemble 
nul mal ne li font ce me semble 
et pour ce chascun entendoit 
que tout ce verite estoit 
che que demoustroit xxx 
et qu il disoit em prophezies 
que quant marie aroit un fix 
il nous moustra en ses escris 
leu qui la brebis mengeroit 
que ja nul mal ne li feroit 
apres trois jors en verite 
que il estoient hors alé 
de la terre au desloiax 
herode qui tant sout de max 
qui pour ocire xm crist 
les petis enfans a mort mist 
li soleil fu resplendissant 
et si feisoit un chaut mout grant 
et la douce virge marie 
joseph apele si li prie 
' sire joseph de voir sachiez 
cest chaut nous a mout aigriez 
pour ce sire nous reposon 
sous cest arbre que chi voion 
bien me ples " joseph li disoit 
lors la mainne sous l arbre droit 
et la mule sor quoi el sist 
xxx 
en l ombre de l arbre s en vint 
marie qui son enfant tint 
marie alors se reposa 
sous cel arbre et le regarda 
au regarder se delitoit 
pour le fruit qu en l arbre veoit 
que bien moustroit a sa pensee 
que le fruit forment li agree 
en son cuer out grant desirier 
qu eust de cel fruit a mengier 
marie joseph apela 
' sire " dist elle ' entendez cha 
a mon cuer forment atalente 
qu eusse du fruit de cele ente " 
et xm crist qui bien savoit 
le talent que sa mere avoit 
conme du fruit avoir peust 
se a l arbre avenir peust 
si con sa mere le tenoit 
entre ses bras qui mout l amoit 
dist a l arbre ' tost vous plessiez 
devant ma mere et abessiez 
et li donnez a grant plentes 
de cel bon fruit que vous portés " 
a la voiz xm s enclina 
li arbre qui le fruit porta 
et marie en menja assez 
si fist joseph qui ert lassés 
quant mout bien saoulez en furent 
de cel bon fruit si con il durent 
chascun d eus mout grant joie en fist 
mout gracierent xm crist 
sa mere mout xm amoit 
et elle lui ce fu bien droit 
que quancque vouloit demander 
du fere n estoit pas aver 
quant du fruit orent a plente 
mengié tout a lor volentez 
dieu dist a l arbre ' sus levez " 
et li arbrez sans atargier 
se conmencha a redrecier 
conme tous jors avoit esté 
et en yver et en este 
en son cuer en out joie grant 
marie de son dous enfant 
por les miraclez qu il feisoit 
mout tres doucement l acoloit 
joseph qui marie gardoit 
mout doucement la ratendoit 
et si li dist ' ma douce dame 
j ai si grant soif foi que doi m ame 
a poi que ne me faut l alainne 
soustenir me puis a grant painne 
paor ai ne perde la vie 
bien est drois que je le vous die " 
marie adonc li respondi 
' je ai mout grant soif autresi 
et nostre mule que avonz " 
xm entent bien lor raisonz 
xm qui mout tres bien savoit 
la grant soif que joseph avoit 
et con se plaignoit a marie 
qui pour joseph fu esmarrie 
et pour sa mule paour out 
qui pour chaut de soif baaillout 
or entendés con dieu parla 
a l arbre qui se redrecha 
' arbre pour l amor de ma mere 
fai tantque rendes eve clere 
car je l ain forment et tien chier 
or acomplis son desirer 
et je l veul et si le conmant 
que soies des ore en avant 
plantés en paradis lassus 
de tes branches qui sont cha jus 
arbre dont tu as grans plentes 
des rachinez que vous portés 
fontainne en isse bele et clere 
pour abevrer ma douce mere 
et joseph que forment amoit 
et sa mule qui le portoit " 
quant xm plain de grant bonte 
out a l arbre issi parlé 
eve clere douce en issoit 
des rachines que il portoit 
marie en but sa saoulee 
et joseph a qui mout agree 
et la mule a mout grant alainne 
en out mout tost sa pance plainne 
joseph en demainne grant feste 
por marie et pour sa beste 
et plus lor plest icil mengier 
que nul tant fust et bon et chier 
marie son chier fix tenoit 
et doucement le mercioit 
de tretout ce que fet li ot 
tous jors de plus em plus l amot 
a cel arbre une autre fois dist 
li tres amoureus xm crist 
que des branches que il portoit 
en paradis plantés seroit 
si tost con xm out ce dit 
un angre du chiel descendi 
des branches de l arbre esrachoit 
et en paradis les portoit 
si con xm l ot devisé 
fu tost feite sa volente 
quant li angre parti s en fu 
et des gens fu apercheu 
chascun s en fu espoentez 
qu a la terre chai pasmez 
pour la clarte qu ilec estoit 
que l arbre et li angre rendoit 
tretout environ ne devant 
ne pouoient aler avant 
tuit cil qui le miracle virent 
de paour a terre chairent 
car onques mes en lor ae 
n orent veu si grant clarte 
graces rendent a xm crist 
et l enfant maintenant lor dist 
' pour quoi fustes si paourous 
savoir poués tout a estrous 
ne vous peust fere nul mal 
tant con fusse o vous cha aval " 
joseph dist a l enfant xm 
' grant chalor avon recheu 
sire plain de tres grant bontez 
cest chaut nous a forment grevez 
alonz s il vous vient a plaisir 
devers la mer mout le desir 
car en jericop a trop froit 
et si irons plus a esploit " 
xm a joseph respondi 
' sire qui entendez a mi 
cest chemin est plus brief asses 
de trente jourz continués 
par chi alés hardiement 
la chalor paserés briement " 
quant xm out parlé issi 
joseph regarde devant lui 
les mons d egypte a avisés 
mout s en merveille en son pense 
car il avoit bien oi dire 
male gent a en cele empire 
car deables il conversoit 
qui chascun jour les dechevoit 
en cele terre vroiement 
furent plus de set ans manant 
de fax mahons de fax ymages 
qui lor faisoient grans damages 
tuit aoroient les deablez 
et frondise estoit lor avoué 
des sydoines sires clamé 
chascun jor si les aouroient 
en nul autre dieu ne creoient 
quant joseph en egypte entra 
les mescreans mout redouta 
tantost le fix sainte marie 
s en vint a la mahonmerie 
qui si dechevoit toutes gens 
par ses mauves enchantemens 
xm crist cele part ala 
les fax ymages regarda 
si con les juis aoroient 
les deablez qui les estoient 
mes quant xm i fu entrés 
chairent tretous les malfez 
frondise et toute sa gent 
de cel fet furent mout dolent 
frondise mout dolent estoit 
pour ses ydres que chair voit 
mes il sout bien certainnement 
xm l out fet a escient 
pour destruire ses anemis 
bien voit qu il est dieu posteis 
li prophete qui jadis furent 
le raconterent conme il durent 
c un honme sour terre nestroit 
qui trestous lor diex abatroit 
dieu s aparut a pharaon 
li rois qui mout fu puissans hons 
qui toute la terre tenoit 
d egypte la ou il manoit 
mes il ne vout onques jor croirre 
que iceste chose fust voire 
que dieu fust nés de vierge en terre 
n onques merci n en vout requerre 
tant estoit plain de mescreance 
mes che li venoit de s enfance 
si grant orguel o soi mena 
que en la fin s en marvoia 
en enfer en sera tous jors 
en painnez et en grans doulors 
frondise si out grant paor 
venus est a nostre seignor 
a xm crist le dous enfant 
de ses pechiez merci criant 
et por son pueple merci crie 
a xm crist le fix marie 
et xm grant pitie en ot 
si li pardonna ausi tost 
tretoutes ses iniquites 
et as gens de tout son reignes 
mout est xm crist merciablez 
et a toutes gens amiables 
car il pardonne ses courous 
volentiers a tous pecheours 
qui de lor pechiez merci crient 
et de cuer a lui s umelient 
il fet mout bon a dieu servir 
et sa bonne amour deservir 
car volentiers oevre sa gloire 
a touz chex qui l ont en memoire 
u chimquime an que dieu fu né 
une foiz fu jouer alé 
o les enffans d une cite 
samedi fu par verite 
si com ensemble s en alerent 
mout tres grant joie demenerent 
et de maintes choses parloient 
sour la riviere ou il aloient 
xm sor la riviere vint 
ou l eve mout clere devint 
mes xm crist a sa maniere 
fist l eve toute traire ariere 
quant xm crist out toute ostee 
cele riviere et hors boutee 
xm ses lais il compassoit 
et l eve dedens mise avoit 
mes un juif le destorba 
qui tous ses lays li depecha 
xm li dist isnellepas 
' ha chaitif fix de sathenas 
pour quoi m as tu mes lais rompus 
tu en seras mort confondus " 
quant xm crist li out ce dit 
tantost mourust sans nul respit 
li juis qui out depecié 
les lays xm et couroucié 
xm ariere retorna 
a sa mere qui mout l ama 
li juis du mort s esbahirent 
petit et grant xm suirent 
li juitel ne demorerent 
a lor parens s en retornerent 
et si lor firent entendant 
que xm out tué l enfant 
lors vindrent a joseph tout droit 
lor pleinte feire a grant esploit 
de lour enfant qu avoit ocis 
xm dont mout sont esbahis 
joseph pristrent a manecier 
et a hors du pais chacier 
pour xm qu il rechetoit 
dont joseph grant paor avoit 
a marie est joseph venus 
mout dolent et mout irascus 
et li a dit ' ma douce amie 
pechie feites et vilanie 
que vous ne chastiez xm 
car menacié sui sans raison 
pour un enfant qu il a ocis 
mout nous en heent les juis 
en peril sonmez nuit et jor 
ne nous meitent a deshonor " 
quant marie joseph entent 
a son enfant vint doucement 
et li a moustré tout le fet 
si con joseph li out retreit 
puis li a dit ' mon enfant dous 
et pour quoi ne vous chessiez vous 
de fere tant d aversite 
as enffans de ceste cite 
dont menaciez je et vos pere 
sonmez chascun jour a desfere 
pour un enffant qu avés tué 
si con vos peres m a conté " 
xm li dist ' douce amie 
sachiez ne vous mentiroi mie 
quant je faisoie a ma maniere 
un petit l eve traire ariere 
lors vint un garcon felonnet 
tantost son baston dedens meit 
car tous mes lais me depecha 
douce mere mout m en pesa 
ne me poi tenir du maldire 
car trop en oi au cuer grant ire 
et pour ce est li felon mort 
mes il avra ore resort 
mere pour vostre grant amor 
que jamez n avrois a nul jor 
blasme dont vous puisse retraire 
car a tout le mont devez plaire " 
xm por l amor de sa mere 
et por la pitie de son pere 
est maintenant levez en peis 
vers le juif s est adrechiez 
un poi l a de son pie hurté 
le juif errant s est levé 
venir le fist de mort a vie 
pour l amour sa mere marie 
quant le juif resuscita 
onques xm n en mercia 
quant le juif resucitez 
fu xm ne s est arestés 
ains vint a ses lays maintenant 
en son cuer grant joie faisant 
du tay que ilecques trouva 
douze moisniax en compassa 
au samedi les fist voler 
et devant les juis aler 
de ce furent mout esbahi 
li juif qui sont entor lui 
a joseph le pere xxx 
est tantost un juif venus 
et en a fet plainte mout grant 
et le reprent de son enffant 
que au sabath le suefre ouvrer 
mout souvent l en prent a blasmer 
' la loy " fet il ' ouvrer desfent 
jour de sabat a toute gent " 
joseph demande a xm 
' a sabath pour quoi l avés fet " 
xm ne s en fist lors que rire 
devant joseph a pris a dire 
' volés moisniax " et puis si rist 
en batant ses mains xm crist 
lors volerent sans demoree 
par la vile et par la contree 
aucuns qui furent en present 
loerent dieu omnipotent 
les juis plains de felonnie 
a xm porterent envie 
de ce que xm crist out fet 
firent les juis un grant plet 
puis tindrent n ot mie grantment 
les juis un grant parlement 
et disoient tuit li mauves 
qu il avoit trespassez lor lais 
xm devant eus tous aloit 
mes un juif fel i avoit 
plain estoit d ire et de courous 
ferir ala xm le dous 
par mout grant ire un coup mout grant 
qu a la terre fu trebuchant 
joseph le vit mout l en pesa 
mes pas revengier ne l osa 
si tost conme out xm feru 
fu a la terre mort chau 
li fel juif de mort soubite 
de son fet rechut la merite 
lorz i out grant cri et grant noise 
au prodon joseph mout em poise 
que li fel juif mort estoit 
mes mout bien deservi l avoit 
car feru avoit pour noient 
xm crist a son escient 
tantost apres cele aventure 
fu par la terre grant murmure 
des juis qui grant deul et fort 
font pour le juif qui est mort 
a marie s en vont plaingnant 
tuit li petit et tuit li grant 
et chascun mout forment l em prie 
que elle son enfant chastie 
marie et joseph ensement 
si pristrent xm lor enfant 
et mout de bon cuer li prierent 
et doucement l amonesterent 
devant tous cex qui la estoient 
si con cex qui de cuer l amoient 
qu il se gardast de fere mal 
en pes alast et cha et la 
li mestre d eus tous araisonne 
sire joseph le bon prodonme 
et li a dit devant eus tous 
' sire joseph que feites vous 
je lo que creés mon conseil 
d une chose que dire veul 
vostre fix vous nous baillés 
si lessera tous ses forfes 
nous li aprendrons de clergie 
son mestre sera zacharie 
oie a nostre loi souvent " 
lors a dist joseph ensement 
a xm que o eus alast 
ne c a nul mal ne lor parlast 
' biax fix encor te veul prier 
que te gardes d eus couroucier " 
ainssi conme joseph parloit 
a son dous fix que tant amoit 
l ont li juif araisonné 
et li ont asprement moustré 
' joseph joseph " font li juis 
' mout est outrageus vostre fix 
il a plus fez de grans outrages 
que ne fist hons de vos lingnages 
un de nos juis a ocis 
qui mout par estoit de grant pris 
le gre de nos amis fachiés 
ou tost hors du pais ailliez 
car autrement en ceste terre 
ne poés demorer sans guerre 
car il n est pas du pueple amés 
se demorer en pes voulés 
bon est que l en li requesist 
que le mort revivre feist 
puisque il en a le pouoir 
se voulés em pes remanoir " 
quant joseph oi les nouveles 
sachiez qu au cuer li furent belez 
erraument s en vint a marie 
et mout doucement li deprie 
que elle a son fix priast 
que le juif resuscitast 
qui estoit mort de mort soubite 
' si demorron en pes et quite " 
elle dist ' joseph amis chiers 
si feroi ge mout volentiers " 
marie a xm lors s en vint 
doucement par la main le tint 
et li deprie que il fache 
le juif revivre en la place 
xm respont ' ma douce mere 
vostre vouloir doi ge bien fere " 
tantost xm ala tout droit 
la ou le juif mort estoit 
xm si le prist par l oreille 
' lieve toi " dist il ' et t esveille " 
li juif saut que plus n atent 
devant les juis en present 
et xm d ilec s en torna 
issi le mort resuscita 
tous les juis qui ilec erent 
de ce forment se merveillerent 
marie et joseph en sont lies 
car mout estoient manechiez 
des gens de toute la cite 
se le juif resuscité 
ne fust il couvenist sans faille 
que il eussent la bataille 
as juis qui ne connoissoient 
xm dont aweuglés estoient 
un juif mestre zacharie 
qui tant savoit de la clergie 
de xm grant envie avoit 
a joseph folie en disoit 
' joseph que ne feites aprendre 
vostre fix et leitres entendre 
len vous en devroit par raison 
chacier hors en toute saison " 
joseph a dit ' que le prenés 
et aveques vous l amenés 
car blasmé m en avés a tort 
prenez le car bien m i acort " 
atant zacharie le prent 
avec lui l amainne erraument 
xm gueres ne demora 
que a son mestre oposa 
et li a tantost demandé 
' or me dites ne soit celé 
vous regardez en vostre loy 
mout tres souvent car bien le soi 
me savriez vous ore a dire 
a quoi je pense biaus dous sire 
car plus quidiez savoir d asses 
que tretous cex de cest reignez 
de toutes gens avés le pris 
pour dieu vous tiennent vos amis 
biau sire or ne me rampornés 
savés vous quant vous fustez nés 
certes vous ne le savés mie 
mes je en sai toute la vie 
et por quoi donques blasmez vous 
joseph qui est mon pere dous 
mestre entendés cha un petit 
mousterroi vous que dit l escript 
un dieu en terre né sera 
qui toutes chosez conoistra 
or est celui en terre nés 
et vous souvent veu l avez 
et quant avec vous l aviez 
pour quoi ne le connoissiés " 
et quant zacharie entent 
les bons mos que disoit l enfant 
esbahi se tint et honni 
et tuit li autre mestre aussi 
' et conment " fet il ' puet ce estre 
que tel enfant pout onques nestre 
avis nous est a sa parolle 
qu il set plus que mestre d escole " 
xm lor dist ' or entendés 
entre vous tretous bien savés 
que donés vous fu abraham 
a tous por pere chascun an 
le teniés et si l feisoient 
vos ancestres et en chantoient 
et de bon cuer tretuit l amerent 
et plus que nul dieu le douterent 
car de par lui tindrent lor loy 
chascun l ama mout endroit soi 
cil abraham que je vous di 
tretou apertement le vi 
et parlai a lui mout souvent 
iche sachiez certainement " 
tantost li respont un juif 
' encore estes ases petit 
mentir savrois asses souvent 
quant vous serez un poi plus grant 
mentez encor tout par loisir 
et nous penserons de l oir " 
xm a parler reconmence 
et li ai dit en audience 
' mestre levi chanus barbés 
malement conneu m avés 
avantque abraham je fui 
et si m avez ja desmenti 
bien estes aweugles tretous 
car j ai esté souvent o vous 
et vous ai tout mon sens moustré 
et vous m avez bien escouté 
et si ne savés que je di " 
lors se tint pour conclus levi 
et des mestrez tretout le plus 
que n i en vout demorer nus 
apres un petitet de tens 
s alerent jouer les enfans 
et xm avec eus ala 
par sus les mons ou il passa 
escoutés que li enfant firent 
de mont en autre haut et grant 
sailli dieu et puis li enffant 
mez nul juif le saut ne fist 
que bras ou jambe ne rompist 
ou col ou espaule ou bras 
de saillir furent mout tost mas 
bien doivent malement morir 
quant dieu font d envie saillir 
de male eure apris avoient 
a saillir quant il ne savoient 
mes un enfant saillir ne vout 
pour nule riens que il ne pout 
cel enfant que xm amoit 
par tretous les liex le sivoit 
xm a celui regardé 
par amours a a lui parlé 
et si li dist ' demeure la 
que tu n as que querre de cha " 
li juif qui firent le saut 
qui orent sailli de trop haut 
tous furent mors isnellepas 
fors celui qu ne sailli pas 
car xm si l i desfendi 
issi con vous avez oi 
levi en fist parolle grant 
tretous vont xm manechant 
joseph pour voir n i estoit mie 
ne ma dame sainte marie 
li juif par mout grant haine 
dient qu a male decepline 
jesuet feront tuit morir 
se as poins le pueent tenir 
pour ce fist marie proiere 
a jesuet sa mere chiere 
que il eust de cex pitie 
qui gisent mort et afolé 
et qu i soient resurrexit 
' de ce vous pri ge biaus dous fix " 
xm sa mere mout amoit 
et por ce que tant li prioit 
s en est alé au mont ariere 
et si fist bel miracle et fiere 
tous les juifs mors apela 
et par son non chascun clama 
et si lor dist ' tost sus levez 
et me dites donc vous venez " 
chascun dist ce que il vouloit 
xm les amainne tout droit 
devant sa mere qui l atent 
qui au cuer en out joie grant 
nostre dame en pez demora 
et dant joseph que mout ama 
que plus ne furent maneciez 
des juis dont mout furent liez 
nostre dame sainte marie 
un jor a jesuet deprie 
que il alast de l eve querre 
et l enfant i ala grant erre 
a une clere fontenele 
qui mout estoit et bele et clere 
mainte herbe i out et bonne et chiere 
qui furent de mainte maniere 
xm vint la un pot tenant 
et avec lui mant autre enfant 
devant tous vout puchier son pot 
li dous enfez mes il ne pot 
car li juitel ne vouloient 
qui contre lui fort estrivoient 
li juitel pramis li ont 
que son pot li depecheront 
si firent il li larroncel 
dont a xm ne fu pas bel 
si con xm son pot pucha 
un juif son pot li bruisa 
xm si n en fu mie liez 
de son pot qui li fu bruisié 
xm si ne vout noise fere 
de son pot dont forment li poise 
les pieches a atrait a soy 
as juis dist ' esgardez moy 
vés ichi mon pot en ma main 
que depechié avés tout sain 
entier est n en sai nul mal gres 
mes tout mesfet soit pardonnés " 
tretous ensemble li juis 
de cel fet furent esbahis 
quant le pot virent tout entier 
mout s en pristrent a merveillier 
tuit lor poz plains de l eve pristrent 
et con bons amis s en revindrent 
si com a l ostel s en venoient 
ensemble et grant joie feisoient 
cel jor le soleil fut mout chaut 
et la chalor venoit de haut 
xm le soleil regardoit 
et sor le roy son pot pendoit 
cil qui estoient avec lui 
si quidoient fere autresi 
mes chascun des juis le fist 
en vain que quant sa main il mist 
des poz qui erent d eve plain 
n en demora pas un tout sain 
le pot xm remest tout droit 
tout issi con mis l i avoit 
bien se tenoit a son plaisir 
quant un juif le vit tenir 
si acourut en la cite 
dire ent toute la verite 
conment xm pent au soleil 
son pot tout sain ' mout m en merveil 
et les nos sont tous depeciez 
dont nous esmes mout courouciez " 
les juis courent cele part 
qu il i soient mout lor est tart 
quant il furent cele part droit 
ou le pot xm pendoit 
forment en furent esbahis 
ne creoient pas les juis 
qui lor estoient venus dire 
de merveille pristrent a rire 
lors ont apertement veu 
conment le pot estoit pendu 
chascun d eus mout se merveilla 
quant le pot xm regarda 
qui pendoit au soleil tout plain 
d eve bel et entier et sain 
ilecques plus nul ne se tint 
courant a son ostel s en vint 
tout ceu les juis raconterent 
a tous ceus que il encontrerent 
apres ceste bele aventure 
qui as juis fu pesme et dure 
les enfans apres s asemblerent 
et a xm forment prierent 
que tous les pos que il portoient 
si il li plest tous entiers soient 
et dieu tantost sa main leva 
et beneicon feite lor a 
sor les poz qui sunt depeciez 
siqu il devindrent tous entiers 
son pot entier et tretout sain 
trouva chascun et d eve plain 
en lor maison s en retornerent 
et a lor parens raconterent 
les merveillez qui dieu out feites 
qui a tous jors seront retraites 
or escoutés bonne matire 
que xm si le vous mire 
si vous diroi de un enffant 
qui xm ama par semblant 
souvent aloit o lui jouer 
son pere l an prist a blasmer 
pour ce qu o jesuet aloit 
et compaingnie li portoit 
pour ce le vouloit enfermer 
que xm ne l peust trouver 
li juif son fix menacha 
et dit que il l enfermera 
pour ce que compaingnie tient 
a jesuet que pas ne crient 
quant li fel juif son enfant 
aloit chascun jor manechant 
l enfant toute jor en ploroit 
et mout laide chiere en feisoit 
li pere qui mout fu mauvez 
en sa main tint un grant balais 
son enfant prist le fel a batre 
tretous les jors trois fois ou quatre 
et quant il l out issi feru 
et si tres vilainnement batu 
si li a le fel juif dit 
que c est pour l amour xm 
et prist l enfant conme felon 
sans nisune autre achaison 
par l oreille fort le tira 
et en sa prison le mena 
en une tor de pierre forte 
ou il n avoit ne huis ne porte 
fors un bel petitet guichet 
par ont on entroit a destroit 
si con deables l atichoit 
la clef ovec soi en portoit 
li peres a forment juré 
que tous jourz seroit enmuré 
et que tant conme avroit a vivre 
ne se verroit james delivre 
mes xm l en fera mentir 
car che ne voudra consentir 
l enfant en la prison remainst 
qui de plourer pas ne se faint 
son pere o la clef s en ala 
en ferme garde mise l a 
xm qui tout che bien savoit 
en prison lessier ne vouloit 
li enfant qui si tres forment pleure 
ains s en vint a lui sans demeure 
' compains " fet il ' cha venus sui 
por oster toi de cest anui 
que tant por moy as soustenu " 
l enfant respondi a xm 
' biax dous compains mout grant mercis 
je vous voi bien par cest pertuis " 
a l enfant dist dieu erralment 
' par cest pertuis ton doi me tent " 
et dist li enfes ' je ne puis 
n en ceste tour n a nul autre huis 
cest pertus si est trop petit 
ja n en istroi si con je cuit " 
xm dist ' mar t esmaieras 
que tout maintenant en istras 
se tu te veus fier en moy 
par cest pertus me bail ton doi " 
l enfan qui en prison estoit 
tout maintenant son petit doit 
a parmi le pertus bouté 
et xm xm si l a tiré 
au doit puis li a dit ' sieu moi 
car trop es fieble bien le voi " 
et quant l enfant dehors se vit 
sachiez que mout li embelist 
li enfez xm plus amoit 
que onques devant fet n avoit 
quant li enfez fu delivrez 
ovec xm s en est alés 
li peres a la tour revint 
de lui veoir plus ne se tint 
mout en fu li perez dolens 
quant il ne le trouva leens 
la porte a feite desfermer 
son fix conmence a apeler 
' haquin haquin ou es alés 
pour le grant dieu car responnés " 
mes por noient il l apeloit 
car li enfez pas n i estoit 
li juis fu tout erragiés 
a painne se tint sour ses pies 
quant en la tour ne pot trouver 
son fix n i vout plus demorer 
mout fu dolent et abosmés 
a poi ne s est les ex crevés 
tant estoit li cuvert plain d ire 
pour son enfant se vout ocire 
qu il out perdu et adiré 
tretuit en est desesperé 
ne sout que dire ne que faire 
ses chevex conmence a detraire 
et si a dit tout a un mot 
que jesuet que tant amot 
l a mis hors par enchantement 
aveuglez est li mescreant 
si tost con la parolle out dite 
de son fet rechut la merite 
li mestre de la jeuerie 
a joseph vindrent par envie 
et li dient sans demorance 
que xm fet trop male enfance 
pour ce li loent li juis 
que il soit a l escole mis 
et que jesuet soit livré 
a mestre levi le sené 
c est un des mestres de la loy 
tuit li loent en bonne foy 
joseph entent bien la raison 
qu il dient de l enfant xm 
bien voit que ce est bien a fere 
mes parler en veut a sa mere 
a marie s en vint tout droit 
et li a dit qu il couvenoit 
son enfant a l escole meitre 
tantque seust connoistre leitre 
marie respont maintenant 
' or en feites vostre talent " 
lors a joseph l enfant saisi 
qu il n en fu pas espoenti 
a l escole l a amené 
a mestre levi le sené 
joseph vint a mestre levis 
qui d aprendre out pale le vis 
et si li a livré xm 
qui tant estoit de grant vertu 
xm s asiet en la chaere 
et joseph s en retorne ariere 
a l escole lessa l enfant 
qu il n en fist onques nul semblant 
xm si s asist en l escole 
mestre levi a lui parolle 
et li fist un proposement 
xm l escoutoit bonnement 
mes respondre ne li vouloit 
qu a cele foiz ne li plaisoit 
mestre levi sans atargier 
s en prist forment a couroucier 
de ce que dieu li fist le sort 
de respondre le tenoit court 
levis aperchut au visage 
xm que il estoit bien sage 
pour ce de lui oir vouloit 
que lui meismez ne savoit 
le mestre oi avoit asses 
du sens dont dieu ert assensés 
si avoit grant talent d aprendre 
chose que il peust entendre 
tantost leva sa main levi 
en l oreille xm feri 
pour ce que le sourt li feisoit 
et respondre ne le vouloit 
xm forment se couroucha 
de ce que levi feru l a 
puis dist ' sire chanus barbés 
tres bien mesconneu m avés 
or soiés bien apercheu 
que celui que avés feru 
a en sa teste plus de sens 
que tous les mestres de ceens 
vostre sens ne puet a nul plaire 
fors a cri et a noise fere 
et par envie qu avés tant 
de moy qui sui chi un enfant 
m avés vous feru par mestrie 
ne feites plus tele folie 
mes oposez bonne matire 
ou len puist bien trouver a dire " 
xm a parler conmenca 
' mestre levi entendés cha 
or me responnés se savés 
por quoi alef est si nonmés 
qui est des leitres premerainne 
et beth si est la secondainne 
et gimel la tierce autresi 
elef la quarte deles lui " 
et le mestre si l esgarda 
la chiere toute li chanja 
et mout souvent li cuer li mue 
par grant courout d angoisse sue 
et puis li dist de maintenant 
' qui t a apris des leitrez tant " 
et li enfez tantost li dist 
' cil qui me fist si les m aprist 
mon pere est je sui son enfant 
ne vous en alés merveillant " 
xm encore li a dit 
' levis entendés un petit 
se plus de ce savoir voulés 
bien vous ert par moi demoustrés 
et si porrés asses aprendre 
si vous il voulés bien entendre 
d alef de beth gimel deleth 
de hez de vast de hus de heth 
sire levi ne lessiés mie 
qui tant savés de la clergie 
que vous ne diés maintenant 
devant ches juis en present 
que chascune leitre vous dit 
e vous le juif desconfit 
esbahi fu ne sout que dire 
et jesuet conmence a rire 
jesus reconmence a parler 
des leitrez et a deviser 
une seule n en il lessa 
chascun juif bien l escouta 
tous les mata en desputant 
xm et lour dist maintenant 
' fax desloiax faus ypocristes 
n avés vous pas vos loys escriptes 
qui de par moi vous sont donnees 
et chascun jour abandonnees 
et si n en savez riens respondre 
len vous devroit tretous confondre 
que boen estez tous aweuglés 
quant voustre loy pas ne savés " 
un juif a parlé en haut 
' avés oi de cest ribaut 
conme il nous blasme de nos loy 
che nous torne a mout grant ennoy 
et vous l avés tretous oi 
vivre ne devoit o nous chi 
ains le doit on crucefier 
pendre ou ardoir ou escorchier 
car il confont toutes nos loys 
je veul que il soit mis en crois " 
che fu la premiere rachine 
dont dieu out des juis haine 
quant xm s oi jugier 
il ne se vout plus couroucier 
ains soufri tout en pascience 
con cil qui ert de grant science 
ne dist nul mot a cele gent 
tout ce fist il a escient 
car ne se vouloit pas desfendre 
ains vouloit bien en la crois pendre 
pour nous raeimbre du forfet 
que li premier honme avoit fet 
maint malades out el pais 
qui pour xm sont esbahis 
du grant sens qui en lui estoit 
et des miraclez qu il feisoit 
pour ce tretuit a lui venoient 
querre sante et il l avoient 
que xm xm par sa douchour 
les garissoit de lour doulour 
xm le fix sainte marie 
qui pour nous vint de mort a vie 
les contres feisoit droit aler 
les sours oir les mus parler 
et les aveuglez alumoit 
les mestrez tous espoentoit 
par les signes que il rendi 
aucuns veoit et entendi 
qu il avoit pouoir de ce faire 
de lui loer ne voudrent taire 
mout doit len bien loer xm 
quant il fet icele vertu 
tuit devon cel seignor amer 
que len croit en terre et en mer 
un jor estoit xm alés 
en la cite de nazares 
si conme joseph les menoit 
de ses parens assez trouvoit 
joseph il fu bien conneu 
et de tretous bien recheu 
mout firent bele compaingnie 
et a joseph et a marie 
car pieca veu ne l avoient 
et pour ce feste li faisoient 
xm qui ne vout riens de guile 
ert alé jouer en la vile 
o les enfans de la cite 
en un solier sont tuit monté 
quant il furent en la maison 
je ne sai par quele achaison 
les juis ensemble tenchierent 
et li un l autre manechierent 
tant alerent fort estrivant 
qu aucun s en senti chierement 
mez xm se tint tout en pes 
et si les regardoit ades 
conme l un a l autre tenchoit 
et con forment le menachoit 
si conme il tenchoient ensemble 
l un prist l autre si con moi semble 
par courout et par mal talent 
si le geta tout maintenant 
sour un degre qu il devala 
sique tout le col li bruisa 
sachiez ce fu par un sabath 
que li juif jut mort tout plat 
de ce leva un grant estri 
dont n i out parent ni ami 
qui apartenist cel enfant 
quant il le virent mort gisant 
qui ne crient sans demoree 
tous ensemble a une criee 
que jesuet si l avoit mort 
ne nul fors lui n i avoit tort 
tous les juis de la cite 
joseph en cuellirent en he 
et dient qu il le comparra 
ou la cite tost vuidera 
et si en merra son enfant 
qui courouciez les avoit tant 
joseph si a dit marie 
' que ferons nous ma douce amie 
veez con chascun nous menace 
ne poons estre en nule place 
ou nous ne soions manechié 
a estre du pais chacié 
pour jesuet nostre enfancon 
qu il heent de mort sans raison 
qui tretous dient les juis 
que il a lor enfant ocis " 
marie et joseph s en alerent 
a xm et li demanderent 
qui le juif tué avoit 
et xm si lor responnoit 
' marie ma tres douce dame 
de cel murdre ne crein je n ame 
ice sachiez bien bele mere 
vous et joseph mon tres dous pere 
de par moi ne fu adesez 
le juif dont sui acusés 
et dont vous blasment cele gent 
iche sachiez certainement 
et tout maintenant le verrois 
sique plus blasmez n en serois 
car devant vous li feroi dire 
qui l a fet morir a martire " 
xm de joseph se depart 
qu au juif soit mout li est tart 
tant fist que il i est venus 
conme sage et apercheus 
puis si le sacha par l oreille 
et li juif tantost s esveille 
quant li juif fu esveillié 
xm si l a lors aresnié 
' josse josse la verite 
puisque tu es resucité 
veul que tu dies maintenant 
a ches juis ichi devant 
fus tu onques par moi bouté 
na " dist josse ' par le grant de 
mes salemon me manecha 
et il meismez me bouta 
onques nul autre ne le fist 
et celui qui sus le vous mist 
vous savez bien qu il a pecié 
c onques par vous ne fui touchié " 
josse qui resuxitez fu 
doucement parla a xm 
' sire qui de si grant pouoir 
estes qui tretout lor vouloir 
poués a vous amis donner 
et tous les mors resusciter 
par vous m est la vie rendue 
que salemon m avoit tolue 
a vous seul en doi savoir gre 
tretous les jors que je vivre " 
les parens a icel enfant 
grant joie font et grant semblant 
xm xm forment mercierent 
marie et joseph enhourerent 
quant resuscitez li juis 
fu de nazareth s est partis 
joseph et marie et xm 
en jericop en sont venus 
mout de gent ont trouvez 
qui lor furent parens privez 
xm bien de sis ans estoit 
quant vers cele partie aloit 
grans vertus fist a cele voie 
dont sa mere avoit mout grant joie 
nostre dame out grant soif un jour 
pour ce que grant ert la chalor 
marie a xm apelés 
' biax tres dous fix a moi venés 
car a boivre me couvendra 
de la fontainne qui est la 
prenez cel pot et tost alés 
de la fontainne m aportés 
biaus dous enfez ne soiez quoi 
mes revenés tantost a moy " 
xm la volente sa mere 
avoit mout grant talent de fere 
xm qui tant est debonnere 
xxx 
de rire ne se pout tenir 
xxx 
grant joie out en son cuer xxx 
le dieu du chiel mout en mercie 
un bel miracle vous veul xxx 
que fist xm xm nostre sire 
droit en l aage de six ans 
si conme nous xxx 
apres noel xm xxx 
un poi d orge que il trouva 
en jericop dedens la vile 
le enfez qui estoit sans guile 
si conme il le manioit 
champ par tout le getoit 
tost conme il l out semé 
hors de terre fu tost levé 
tout sec et meur xxx 
de ce ne fist samblant xm 
tous les juis s en xxx 
du bon orge que il xxx 
xxx 
' qui de cest pais furent nés 
as quiex me souloie jadis 
jouer " il distrent ' biax amis 
nous ne savons pas ou il seront 
ou pour voir trouvez seront " 
mez sachiez bien que il mentirent 
dont puis apres se repentirent 
tous les juis petis et grans 
avoient trouvez lor muchiez enfans 
en un four qui ert lonc et le 
ne fussent joer alé 
ove xm si con souloient 
car les juis si se doutoient 
que xm n es convertisist 
et qu il a sa loi ne les treist 
des juis mescreans 
xxx 
xxx 
du souleil bien est verite 
sique tuit li juif le virent 
et durement s en esbahirent 
xm desus seoir s ala 
chascun ausi faire quida 
mes il n i porent avenir 
ne desus le soleil tenir 
tretuit fors un voudrent seoir 
de xm pres a lor pouoir 
de seoir si engrez estoient 
que trestous a un fez chaoient 
l un apres l autre en haut sailloit 
et sor le ray seoir quidoit 
mes assez lor en vint de mal 
qu il bruiserent lor col aval 
fors un qui saillir n i osa 
qui cest afere tout conta 
a la gent qui sont plains de guile 
grant noise en mainnent par la vile 
tous les mestrez de cele terre 
sont venus a joseph grant erre 
et si li ont tretuit conté 
conme xm avoit ouvré 
joseph si en fu mout dolent 
lors respondi a cele gent 
que mout forment li en pesoit 
de ce que si mal se menoit 
' mes il ne veut riens pour moi fere 
tant le sache prier sa mere " 
lors a parlé un des juis 
' par li grant dieu joseph amis 
vostre fix xm est trop fier 
vous le deussiés enchacier " 
joseph li respont maintenant 
' xm est trop petit enfant 
se je d entor moi le chasoie 
vers le grant dieu trop mesferoie 
si je li feisoie hontage 
ja soit il de petit aage 
bien chierement le me rendroit 
et che seroit a mout bon droit 
car n a si sage enfant el monde 
tant conme il dure a la roonde 
joseph " font il ' que voulés fere 
voulés vous donques guerre atraire 
nenil " dist joseph ' biau seignors 
ains li prieroi par amors 
que il lesse ceste folie 
si fera sa mere marie 
joseph " font il ' bien le sachiez 
de voir se vous ne l enchaciez 
vous meismes chaciez serés 
en cest pais ne demorrés 
ne me chaut " fet il ' ou je voise 
trop ai eu por lui de noise 
dont le cuer forment me tormente 
et sa mere en est mout dolente " 
xm atant du ray descent 
quant out regardé cele gent 
qui joseph forment menachoient 
chacier du pais le vouloient 
xm qui feisoit tiex semilles 
les juis ne prisoit deus billes 
tout priveement s en ala 
onques son talent ne moustra 
as juis que il vousist fere 
ne a joseph ne a sa mere 
tout droit as mors s en est alés 
et si les a resuxités 
et puis s en est tornés xm 
c onques n i fu apercheus 
cheus qui resuxités estoient 
forment xm regracioient 
xm droit de set ans estoit 
quant il les mors resuxitoit 
a l ostel tout droit s en revint 
et joseph par la main le tint 
grant pitie out de son enfant 
si l araisonna maintenant 
' biax fix ne vous puis garantir 
ne plus longuement retenir 
alés quel part que vous voudrois 
ne sai quel part aler porrois 
bien sai set ans avés d aage 
aillors querez vostre avantage 
tous les mestres de cest pais 
et avec els tous les amis 
m ont conmandé et encharcié 
que je vous donne tost congie 
se je ne faz je sui certain 
que je seroi chacié demain 
je et vos mere ne poon 
fere vos pes biax fix xm 
pour ce vous en couvient aler 
car chit ne pouez demorer " 
joseph a dit ' biax fix xm 
avec moi ne serez vous plus 
je sai vous avez set ans 
pensez de vous mon dous enfant 
onques ne fustes si joennet 
que ne fusiez sage vallet 
tel sui " dist xm ' con je sui 
ne soufrez pour moi nul anui 
bien savroi trouver tel ostel 
ou je seroi apelé bel 
ja ne vendroi mes en cel lieu 
que avecques moy ne soit dieu 
puisque m avez donné congie 
je m en vois " joseph l a baisié 
xm est partis de son pere 
et de sa chiere mere 
entrés est en une autre vile 
xm qui n out cure de guile 
venus est a un tainturier 
et dit qu il est de son mestier 
le tainturier quant il le vit 
de cel enfant out bon deduit 
puis li a dit tout maintenant 
' mon dous enfant venez avant 
et si me di par ta creance 
se tu es en bone esperance 
de servir moi tout a mon gre 
oil sire par le grant de " 
quant en l ostel fu retenus 
pour demourer l enfant xm 
le tainturier l en araisonne 
' enfez mout es joenne personne 
or me di conment tu as non 
xm " dist il ' m apele lon 
xm je te baille mes dras 
or me di conment le feras 
sire au mieux que je saroi 
en bone foy le vous feroi " 
tout maintenant le tainturier 
a xm dist sans atargier 
' or cha xm apres moy vien 
se es loiax tu avras bien 
tu biax amis que feras 
iches trois dras ichi prendras 
si les metras en trois chaudieres 
qui sont ichi toutes entierez 
tous trois seront en trois coulors 
or t en souviengne par amors 
xm entent que je veul dire 
que le grant dieu si le te mire 
ensaingnier te veul la maniere 
en quel coulor chascun drap ere 
le premier drap en bleu sera " 
xm respont ' ja n i faudra 
le secont vert as entendu 
oil mout bien " ce dist xm 
' d escarlate sera le tiers 
car je l ai acheté mout chiers 
or le fai bien je m en iroi 
quant tens sera revendro 
mes je te desfent sor ta vie 
que l un l autre n atouche mie 
des trois dras que je t ai baillié 
car trop feroiez grant pecie 
honnis seroie tout a fet 
chascun des trois dras par soi met " 
xm respondi maintenant 
' alés vous ent seurement 
tres bien le feroi ce verrés 
quant vous plaira si revendrez " 
li tainturier de lui se part 
xm remest qui mout est tart 
que il eust chascun drap taint 
du bien fere pas ne se faint 
tous les trois dras qu en li bailla 
en une chaudiere mis a 
xm qui se fist tainturier 
mout fu sagez de son mestier 
les trois dras que li enfez prist 
en une chaudiere les mist 
ensemble les a bien boullis 
uns autres les eust honnis 
quant xm out mis les trois dras 
en la chaudiere isnellepas 
s en est li dous enfez tornés 
quant il les out bien atornés 
en la maniere tains les a 
que son mestre li commanda 
le tainturier est revenus 
qui les dras bailla a xm 
et quant il vint en sa maison 
si ne trouva pas l enfancon 
lorz s est mout bien apercheu 
que james ne seroit veu 
alés s en est en autre terre 
ses trois dras conmencha a querre 
quant n es treuve mout devint mas 
lors se claimme chaitif et las 
' ha las " fet il ' et que feroi 
pour mes trois dras je quit morroi 
bien m a honni cest ribaudel 
par le grant dieu n en vi nul tel 
com est par lui sui ge trais 
a tous jors mes seroi mendis 
certes je fui fol bacheler 
quant le fix ceens demourer 
por riens faire ne cha ne la 
car ne croi pas que set ans xxx 
ha las conme est bel valleton 
james est devenus larron 
hahi dant petit jesuet 
fort larron es je te pramet 
ne sai quel part tu es alés 
ha las tu m as mes dras emblez 
je ne sai ou tu les emportes 
mal passasse tu onc mes portes " 
tout hors du sens le tainturier 
sa maison conmence a cherquier 
par tretout cherque sa maisonz 
s il trouveroit ses chauderons 
tant a chercié les deus trouva 
mes nule riens par dedens n a 
mout fu dolent et esperdus 
pour las se tint et decheus 
' hahi grant dieu je que feroi 
james mes dras ne trouveroi 
or me couvient le tiers cerquier 
le grant dieu me puist hui aidier 
se j en pooie un avoir 
encore me porroit valoir " 
tant ala cha et la cherchant 
le grant dieu forment regretant 
qu au tiers chauderon s adrecha 
un drap taint en bleu il trouva 
quant celui a apercheu 
du tout ne se tint decheu 
or asouage sa doulor 
apres choisi autre coulour 
de bon vert meillor qu ains ne vit 
meillor qu a l enfant n avoit dit 
le tainturier fu mout sans ire 
a soi meismez prist a dire 
' bon est " fet il ' qu encore meite 
ma main en ceste chaudereite " 
sa main a par dedens boutee 
une escarlate i a trouvee 
riche bonne et bien assize 
plus vermeille c une cherise 
quant ill out les trois dras trouvés 
si conme il les out devisés 
a xm le petit enfant 
en son cuer en out joie grant 
le grant dieu est forment loés 
quant il avoit tretous sauvés 
les dras qu il bailla a xm 
que il quidoit avoir perdus 
pesa lui de la mescreance 
qu out a xm par fole errance 
xm vint en une gastine 
ou mout avoit de sauvagine 
set ans d aage avoit xm 
quant il feisoit telez vertus 
lyons grifons a lui venoient 
qui mout doucement l enclinoient 
con xm le chemin venoit 
un mout grant lyon venir voit 
n i pouoit passer pelerin 
que tantost ne fust mis a fin 
li lions contre xm vint 
entre ses piez sa queue tint 
si con xm le vit venir 
de parler ne se vout tenir 
ains li a tantost desfendu 
le beneoit enfant xm 
' beste ne va plus en avant " 
a cest mot li lion errant 
par devant xm s aresta 
et de sa teste l enclina 
bien sot que c estoit xm xm 
qui de noient le monde fist 
tretoutes les bestez sauvagez 
a dieu enclinent lor visages 
mout li feisoient bele chiere 
les bestes devant et deriere 
xm demora longuement 
avec les bestes en jouant 
joseph grant doulor en eust 
s avec les bestes le seust 
mout fu dant joseph couroucié 
pour ce qu avoit donné congie 
a xm son petit enfant 
en son cuer en out doulor grant 
ausi out sa mere marie 
pour son fix fu mout esmarrie 
car ne savoit ou fu alés 
en quel terre n en quel raignes 
pour ce que xm demoroit 
a joseph forment em pesoit 
certes si fist il a marie 
qui por xm face out palie 
et pour ce que forment l ama 
les bestez sauvagez douta 
qu il ne l eussent devouré 
si en a mout souvent ploré 
car ne savoit ou il estoit 
dont au cuer grant doulor avoit 
aucuns des juis de la vile 
qui xm amoient sans guile 
a joseph sont venus tout droit 
chascun dist que mout se doutoit 
que bestez n eussent mengié 
son fix dont mout sont couroucié 
car il savoient bien sans doute 
que des lyons avoit grant route 
et des sarpens en lor pais 
si en sont forment esbahis 
quant joseph lour oi ce dire 
en son cuer en out mout grant ire 
mout douta les bestes sauvagez 
que il n eussent fet damagez 
a son fix qui a la char tendre 
si con len li out fet entendre 
autres juis a joseph vindrent 
et de parler pas ne se tindrent 
ains li ont dit sans demorer 
qu il virent xm devorer 
as lyons qui tout l estranglerent 
en la gastine ou il alerent 
qui donques veist joseph braire 
ses poins tuerdre ses chevex traire 
qu il quide che soit verite 
que li juif li ont conté 
que xm son fix est perdus 
a poi de deul n est confondus 
de la gastine se depart 
xm que mout li estoit tart 
que il veist joseph son pere 
et marie sa douce mere 
car bien savoit en son courage 
que li fel juis plains de rage 
li avoient dit et conté 
lyons l avoient estranglé 
si con xm s en repairoit 
a joseph qui dolent estoit 
lyons et sarpens par deriere 
le sivoient par la chariere 
et bien savoient sans doutance 
que il avoit sor tous puissance 
si conme juis regardoient 
xm ariere venir voient 
mout en furent esmerveillant 
et en lor cuers forment doutant 
pour les bestes qui o lui sont 
tous les juis paour en ont 
puis n orent talent ne desir 
de lor menconge parfornir 
ains se voudrent meitre a la fuie 
quant xm haut lor escrie 
' ha faus juis avant n alés 
mes ilecques vous reposés " 
xm les fist tous demorer 
que nul ne s en osa aler 
puis a fet a toutes les bestes 
devant lui encliner les testes 
les juis xm apela 
toutes les bestes lor moustra 
' or esgardés felons juis 
con vous estes plains d anemis 
en vos cuers n a que fanfeluez 
ne veés vous ches bestes mues 
plus sages sont en lor endroit 
que li plus viel de vous ne soit 
car chascune connoist son mestre 
tout son corage et tout son estre 
ne veés vous con font grant joie 
a moy devant vous en la voie " 
xm si a dit as lyons 
xxx 
xxx 
a son garcon se couroucha 
xxx 
et si le reprist laidement 
lors dist xm mout doucement 
a joseph qu il vit couroucié 
et si li a forment prié 
que il ne s esmaie de rien 
et qu il sera amendé bien 
joseph se tut sans plus parler 
son garcon n osa blasmer 
car xm n osa couroucier 
joseph xm mout redouta 
pour ce couroucier ne l osa 
ancois se traist un poi ariere 
en pez se tint por la proiere 
xm son fix que tant out chier 
un petitet se trait arier 
pour connoistre et pour veoir 
xm qui estoit mout puissant 
xxx 
au vallet a dit maintenant 
' vallet " dist xm ' cha venés 
je veul que dela vous tenés 
tenez bien ce que vous baudroi 
et tirés quant je tireroi " 
lors a xm le fust bailliez 
au vallet n i a delaiés 
li un sache et li autre tire 
bien a xm xm nostre sire 
le vallet joseph ensaingné 
car le fust a bien aloingié 
tant ont andui tiré emsemble 
qu asses fu lonc ce me semble 
la vertu xm est mout grant 
car il fet d un petit un grant 
et si fet bien d un grant petit 
qui en cest monde s orgueillist 
ainssi lonc fu li fust trouvé 
con li prodons l out devisé 
joseph tout ce bien esgarda 
conme xm le fust tira 
les deus piecez leva de terre 
au plus tost que il pout grant erre 
joseph de ce mout liez devint 
quant les pieces en sa main tint 
d une longor chascune estoit 
si con li prodons demandoit 
a joseph vint le baceler 
pour le fust querre et demander 
et joseph le fust li bailla 
quant il le tint mout l esgarda 
a joseph fist tretout son gre 
de mout tres bonne volente 
un poi apres celle aventure 
que xm out fet a mesure 
les deus fus que en sa main tint 
d estre a l escole li souvint 
xm en une escole ala 
ou avoit esté de pieca 
des granz mestres conneu fu 
quant il l orent apercheu 
xm tint en sa main son livre 
quant les juis vit a delivre 
ne vout que nus juis seust 
chose qui en son livre fust 
et pour ce qu il mesconnoisoient 
la verite ne ne savoient 
le science que dieu trouva 
quant en son livre regarda 
mes en son cuer forment propose 
qu il lor parlera d autre chose 
tantost xm as juis dist 
la grant vertu du saint esprit 
et quant l un des mestres l entent 
as piez xm chiet erraument 
puis li a en haut escrié 
' biau sire aiez de moi pitie " 
quant li mestres fu converti 
et tuit li autre autresi 
si li ont merci demandé 
car il li savoient bon gre 
de ce que il lor sarmonnoit 
chascun de verite savoit 
de ce qu il moustroit en s enfance 
qu il estoit dieu en sa puissance 
tuit li plus sage et li plus grant 
fils dieu le tindrent maintenant 
mes aucun forment en douta 
un des juis puis s en ala 
a joseph et si li a dit 
conme xm a converti 
tous les mestres par sa mestrie 
et par sa force de clergie 
' onques nus si bon clerc ne fu 
qui deist che que dit xm 
car che qu il dit est verites 
il nous a tous a lui tornés 
il est vroi dieu je le vous di 
que ce que dist jadis davi 
en son sautier que il lisoit 
et a nos ancestres moustroit 
par lui meismes l entendons 
dont a nos cuers grant joie avons " 
mout en est joseph esbahi 
de ce que du mestre a oi 
et marie grant joie en a 
atant le mestrez s en ala 
ne demora mie grantment 
apres icel desputement 
que xm out fet as juis 
dont aucuns avoit convertis 
bien tost apres icest afaire 
oirent conter et retraire 
joseph et xm et marie 
qui de bien fere ont grant envie 
que il avoit en une terre 
une gent qui aloient querre 
tous les grans mires du pais 
pour un riche honme amaladis 
che fu droit en garfanon 
mout estoit cil de grant renon 
si voisin joseph l apeloient 
mout de biens en lui abondoient 
mout avoit en lui de bonte 
de toutes gens estoit amé 
mes mort qui prent em petit d eure 
chascun tantost li courut sore 
pour la bonte qu en lui avoit 
dolent fu qui le connoissoit 
joseph si en oi parler 
pour ce vout cele part aler 
xm xm mena ovec soi 
que il amoit en bone foi 
si i a marie menee 
quant il furent en la contree 
xm tantost en apela 
joseph que mout forment ama 
et si li prist a demander 
qu avoient ces gens a plorer 
ja soit ce que bien le savoit 
mes dire pas ne le vouloit 
et joseph li respont tantost 
que ce est pour un honme mort 
qui dant jospeph avoit a non 
et si estoit li plus prodon 
qui onques fust en cest pais 
xm li dist ' bien m est avis 
que il deussiez estre alé 
si l eussiez reconforté 
pour ce qu il portoit vostre non 
biax fils " dist joseph le prodon 
' conment le puis reconforter 
quant mort ne puis resuxiter " 
xm a joseph respondi 
' joseph biau pere je vous pri 
que droit au cors vous en alés 
le suaire qu il a prenés 
si en feites vos volentes 
feitez ent tout vostre vouloir 
je vous en donne mon pouoir 
et si li dites de par moy 
que je xm vous i envoi " 
joseph tout maintenant i va 
le prodon joseph mort trouva 
pour lui feisoient deul mout grant 
homes et fames et enfant 
car li mort estoit bien amés 
des gens des viles des cites 
car au soen nul ne failloit mie 
tant conme au siecle fu en vie 
riches estoit et preus et sages 
et estrait de nobles parages 
quant dant joseph fu la venu 
au prodonme a dit son salu 
' venus sui " fet il ' de par de 
qu est plain de toute verite 
celui que len xm apele 
qui est nés de virge pucele 
pour ton cors ichi visiter 
et pour fere resusciter 
il m en a son pouoir donné " 
vers le mort s est abandonné 
joseph qui de par dieu i vint 
si tost con le suaire tint 
et sa main au mort atoucha 
le cors tantost resuscita 
et se leva hors de son lieu 
en regraciant forment dieu 
car qui le out fet courtoisie 
que il n avoit pas deservie 
puis a a joseph demandé 
qui fu xm qu il a nonmé 
' par qui je sui de mort resours 
si con prouvé est devant tous " 
joseph respont sans nul delay 
' icil xm est un dieu vroi " 
dist le mort ' je l ai bien seu 
qui ne le croit s est decheu 
desoremes croiroi en lui 
que il m a sauvé au jor d ui " 
mout ont grant joie demené 
joseph crut et son parente 
en xm et en ses vertus 
et les riches et les menus 
en la ville ou fu né xm 
marie et joseph sont venu 
avec els xm lor enfant 
que il amoient d amour grant 
bethleem la vile apeloient 
les juis qui i demouroient 
mout trouverent de lor parens 
qui bien les rechurent leens 
li juif por l amour marie 
qui nee estoit de lor lignie 
un de lor fix ont apelé 
et si li ont conmandé 
que il voist des coles couper 
et bien se hast de retorner 
car il veulent fere grant feste 
pour marie et pour sa geste 
le gieuetel estoit parent 
a xm xm certainnement 
l enfant ne se vout plus tenir 
qu il n alast des choles cueillir 
en cel garding ou il ala 
une sarpent l envenima 
en la main lors s en vint l enfant 
tout droit a la maison criant 
xm l enfant a encontré 
et si li a bien demandé 
pour quoi tant crié il avoit 
et li enfez li responnoit 
qu il estoit blechiez malement 
en la main par une sarpent 
lors a xm a l enfant dit 
' alons ariere je t en pri 
de la sarpent vengiez seras 
ne james nul mal n i avras " 
a cest mot s en alerent la 
et xm la beste aresna 
' sarpent " dist xm ' cha venés 
et maintenant en deus crevés " 
le sarpent crieve maintenant 
et l enfant si n ot joie grant 
ariere se mist a la voie 
a l ostel que pas ne desvoie 
mes xm un poi l apela 
et puis sa main li mania 
desus alena maintenant 
puis n i senti nul mal l enfant 
l enfant apres des cholez prist 
et xm autresi si fist 
et quant l enfez en out asses 
a son ostel est retornés 
tretout a conté a son pere 
con fu bleciez et a sa mere 
de l envenimee sarpent 
qui l envenima maintenant 
et con xm li out aidié 
de ce fu chascun d eus mout lie 
quant em bethleem esté orent 
tant longuement conme il lor plorent 
de la vile se sont partis 
marie joseph xm xm 
en jerusalem sont alé 
lors entrerent en la cite 
pour le saint temple visiter 
et dieu de lassus aorer 
quant lor priere orent finee 
bien matinet a la jornee 
lors ariere s en retornerent 
et xm lor enfant lessierent 
mes che fu par entroubliance 
dont en lor cuers orent pesance 
en l escole des grans juis 
entra li dous rois xm xm 
et forment a els desputa 
lor questionz toutes mata 
xm lores avoit douze ans 
quant desputoit as mescreans 
marie ariere s en revint 
quant de son enfant li souvint 
parmi la chite le queroit 
mout dolente pour lui estoit 
tant l ala cha et la querant 
qu en une escole vint errant 
ilec desputant le trouva 
ou mout tres fierement parla 
a un des mestres de la loy 
et lor moustroit la sainte loy 
quant marie xm trouva 
mout doucement l araisonna 
' biax fix je vous ai forment quis 
que feites entre ches juis 
pour vous marris esté avonz " 
xm a sa mere respont 
' bele mere cha m en entroi 
pour acomplir foi que vous doi 
les conmandemens de mon pere 
que il m a conmandé a fere " 
la mere au dous enfant xm 
n entendi pas que de dire fu 
mes mout grant joie a demené 
de ce qu a son enfant trouvé 
marie et joseph amenerent 
lor fix xm quant le trouverent 
en la cite de nazares 
ou fu nés ce est verites 
la tres douce virge marie 
la trouverent grant compaingnie 
d une fame qui espousee 
fu d un honme de la contree 
marie et joseph et xm 
a ches noches furent venus 
mout il furent joieusement 
tous trois recheus de la gent 
quant as tables furent assis 
les plus grans gens de cel pais 
si ont grant joie demené 
car il furent bien conreé 
asses i orent a mengier 
que len lor donna sans dangier 
le brumen qui fu espousé 
archedeclin estoit nonmé 
bon vin orent a lor plaisir 
dont il burent a grant loisir 
quant il furent bien abevré 
ensemble ont li serjant parlé 
de lor vin qui tout fu beu 
bien se tindrent pour decheu 
li serjant et li bouteillier 
a marie pour conseillier 
vindrent por vin qui est faillis 
dont se tindrent pour mal baillis 
et marie tout maintenant 
le conta a son chier enfant 
que le vin failli lor estoit 
et que leens plus n en avoit 
et xm si li respondi 
' iche n apartient pas a mi 
mes sachiez bien pour vostre amor 
lor feroi bonte a cest jor 
feites aporter des cuviers 
plains d eve par les bouteilliers 
les cuviers soient devant moy 
ma beneicon je lor donrroi " 
marie tantost apela 
les bouteilliers et conmanda 
' feites tost et ne demorés 
a mon chier fix ses volentes 
si tost con vous apelera 
feites tost che que il voudra " 
xm un des serjans apele 
' aamis je ai oi nouvele 
que de vin avés defaillance 
dont vous avés au cuer pesance 
il n est pas boen que vin defaille 
en lieu ou ait asses vitaille 
or m aportés je vous conmant 
tous vos vessiax ichi devant 
et d eve en emplés les sis " 
et cex qui furent esbahis 
d eve emplirent les sis vessiax 
car du faire furent isniax 
puis les moustrerent a xm 
qui i fist sa beneicon 
quant dieu out l eve beneie 
pour l amor sa mere marie 
bon vin devint tout maintenant 
un henap li serjant 
si l emplirent de cel bon vin 
si le portent archedeclin 
pour qui fu feite l asemblee 
quant out beu mout li agree 
quant archedeclin beu a 
meillor que devant li sembla 
au bouteillier a demandé 
se il l avoient fet de gre 
que le bon vin gardé avoient 
au derreain que il donnoient 
' ne sai " fet il ' que vous pensastez 
quant vous avant ne nous donnastes 
le bon vin au conmencement 
ouvré avés trop malement 
se vous de bon cuer m amissiez 
et m amour garder vousissiez 
donner deussiez au premier 
tout le meillor et le plus chier " 
li bouteillier pristrent a dire 
' vostre merci " font il ' biau sire 
pour dieu car le nous pardonnés 
n en devonz pas estre blasmés 
car n en savions riens biau sire 
or escoutés que voulonz dire 
conment nous estoit avenu 
tout nostre vin estoit beu 
quant devant lui nous fist venir 
xm et nos vessiax emplir 
d eve et puis tous les beneist 
si conme sa mere li dist 
l eve en vin tantost se mua 
et lors xm nous conmanda 
que nous baillissons largement 
de cel vin a toute la gent 
pour ce qu estiez l espousé 
le vous avonz premier donné 
or vous avon dit qu il i a 
bien ait qui s esleechera " 
lors ont grant joie demenee 
et quant la feste fu passee 
chascun xm regracioit 
des miracles que il faisoit 
apres la feste s em partirent 
pour la grant clarte que il virent 
ne porent xm regarder 
ne ne savoient ou aler 
si tres fort esbloez estoient 
l un l autre esgarder ne pouoient 
marie et joseph mout souvent 
menaciez furent de la gent 
mes puis en furent delivrés 
issi con vous oi avés 
