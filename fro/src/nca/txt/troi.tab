
en une des parties de grece qui 
est apelee syce 
avoit un roy qui pelleus estoit 
apelez , qui molt estoit 
riches homs et puissanz et de grant 
enging , et bien 
estoit sires de toute sa terre . 
icelui pelleus avoit 
un frere que len apeloit eson de 
penelope , qui avoit 
un fil qui avoit non jason , li quiex 
estoit de grant 
biaute et de grant pris , et molt 
estoit amez de toutes 
les genz dou royaume son oncle ; si 
ala la renomee de lui 
par maint pais . et quant li roys 
pelleus vit que ses 
nies estoit tant amez et avoit 
la grace de tout le 
pueple et de touz ses barons , si 
entra en grant doutance 
que il ne li tolsist le royaume par l 
acordement de totes 
ses genz , et par maintes foiz se 
porpensa comment il le 
poist faire aler en tel lieu dont il 
ne poist jamais 
retorner 
un jor avint , a une haute feste , que 
pelleus tinst une grant cort 
et molt i ot et des uns et des 
autres ; si apela jason 
son neveu et li dist : ' biax nies , molt 
fez a loer et 
a prisier et molt te doiz amer quar 
tu ies plains 
de grant proesce et de grant biaute et 
bonte , et molt est 
ta vertu et ta renomee espandue par 
mainz royaumes , que 
de toutes les choses de quoi tu t 
ies entremis as eu 
tout ades l onor et la victoire . 
saches vraiement que 
tu es molt mes bons amis et mielz t 
aing que toz les 
homes dou monde . et se tu poaies tant 
faire par force ou par 
enging ou par avoir que tu poisses 
conquerre et aporter la 
toison dou moston d or qui est en l 
ille de colcox , de quoi 
il est si grant renomee en totes 
terres , tu avroies et fet et 
conquis la greignor proesce c onques 
mais homs feist , et molt 
en croistroit tes los . et bien 
vueil que tu saches , por 
la grant amor dont ge t aing , 
et si le te jur sor toz les dex qui 
sont , que se 
tu icele toison me puez aporter , ge 
te faz hoir de 
tout mon royaume , et a mon vivant t en 
sezire et metre en 
la seignorie " . quant jason oy cele 
promesse que ses oncles 
li fesoit , si en fu molt liez , 
quar il n i entendoit 
point d enging ne nule decevance ; si 
dist : ' sire , 
molt granz merciz de ce que vos me 
dites . ge sai bien que 
vos m amez , et bien m en faites 
le semblant a si 
haute chose et si grant don comme vos me 
prometez . 
et ge vos promet et jur , sor toz 
les dex que ge croi 
et aour , que ge ire en colcox 
querre la toizon dou 
moston d or , la ou vos me dites que 
il est , et la vos 
aportere , ou ge jamais ne 
revenre " . et quant li roys oy 
ce , si en fu molt liez quar il 
cuidoit bien que jamais 
n en deust retorner . si manda un 
home qui molt estoit sages 
et plains de grant sostillete , et li 
commanda que il li feist 
la plus bele nef et la plus fort que 
il porroit , qui bien se poist 
desfendre en mer de toz tormenz . et 
tout ce disoit il por 
ce que il ne voloit pas que len 
aperceust la grant trayson 
qu il avoit en son cuer envers jason 
son neveu . 
et apres commanda que quant ele 
seroit faite , que ele feust 
garnie et estoffee de tretout ce que 
il covient 
a un grant veage fornir . lors 
respondi argus et dist : 
' sire , sachiez que ge vos rendre 
la nef dedenz un mois 
estoffee de toz poinz por sigler 
seurement par mer " . et ces nouveles 
espandirent par tote grece et par 
tout le pais que li roys 
faisoit une nef de molt grant 
estoffe ou jason devoit 
entrer en mer por aler querre la toison 
dou moston d or . 
lors s en vint hercules a jason et li 
dist : ' biax cosins , 
se il vos plest , ge vueil aler 
avec vos en cest veage " ; 
et ainsi distrent maint autre 
qui preuz , hardiz et 
corageus estoient . et jason les 
en mercia molt et 
les retinst et lor dist qu il 
feussent prest et 
appareillié 
de movoir au kalandes de marz ; et il 
distrent que si seroient 
il molt volentiers . 

quant vint au tans nouvel , jason et 
hercules et tuit si autre 
compaignon monterent en la nef , qui 
argo estoit apelee por 
ce que argus l avoit faite , et 
firent le voile drecier 
et se partirent dou rivage ; et li 
venz se feri ou voile , qui molt 
bons lor fu si cheminerent tant 
par le large de la 
mer , la semaine qu il partirent , que 
il arriverent au port de 
troye la grant ; et descendirent 
ou sablon a grant joie 
et renovelerent lor eves et 
afreschirent lor viandes qui ja 
estoient 
enpirees por la mer . mes n orent mie 
grantment esté au port 
quant il fut noncié au roy 
laomedon que tiex genz estoient 
arrivé au port et que , se il ne 
mestoit bon hastif conseil que il 
s en alassent , que toute la contree 
seroit arse et destruite 
et tout perdu quancque il avoient 
quar molt estoient 
grant gent et fort . quant li roys 
oy ce , si en fu 
molt corrociez et dist : ' or soffrez , 
que ge envoiere tout 
maintenant a aux . " lors apela un 
sien message en qui il se fioit 
molt 
et li dist : ' tu iras a jason , qui 
est arrivez au port , et li 
diz de par moi que mar a fet ce 
que il est arrivez ne entrez 
en ma terre sanz congie , et que il la 
vuide hastivement , lui 
et toz cels qui o lui sont ; et se 
il ce ne fet , jostice 
sera faite de lui et toz les 
siens mis a l espee " . et cil 
monta maintenant et mena yy 
compaignons o lui , tuit bien monté , 
et 
ala faire son message si comme li 
roys li ot enchargié . maintenantqu 
il vint au port , si trouva jason et 
hercules et maint autre , 
et dist a jason ce que li roys li 
mandoit . et quant jason et 
hercules et tuit li autre compaignon 
oyrent ces 
nouveles , si furent molt corrocié . 
lors dist jason : ' vraiement , 
seignor grizois , grant honte nos 
fet lamedon , qui ainsi 
nos recoit en sa terre ; car quant nos 
i venimes et entrames , 
nos n avions pensee ne corage de 
mal lui faire . certes , se il venist 
en noz contrees , nos le receussions 
plus cortoisement que il ne 
fet nos , et nos deussions , ce m 
est avis , aussi estre 
tuit honoré de lui et des siens , 
et receu a 
joie . mes il apert bien qu il n en n 
a talant ; si sai 
bien que cest afaire sera encor en 
maint lieus " . lors parla 
hercules et dist au message : ' biax 
sire , dites 
laomedon que hui ou demain nos 
departirons de cest rivage 
et que , ainzque yy anz soient passez , 
nos i arriverons , 
et sanz son congie , et i sejornerons , 
quiqu en doie peser " . 
lors dist li messages : ' seignor 
grizois , laide chose est de 
menacier , et molt est quoarz qui 
menacier n oze ; mes bien 
m est avis que ge ai fet mon 
message si com ge doi , 
et vos facoiz ce que vos 
cuideroiz que meillor 
vos soit car ge m en vois " . si se 
parti li messages 
ainsi d aux , et vint dire et conter a 
laomedon le respons 
qu il avoit trouvé en jason et es 
siens . et quant li roys ot 
tout oy et entendu , si dist : ' nos 
verrons hui et demain que 
il feront " . quant vint le soir 
meismes , jason et cels qui o 
lui estoient entrerent en lor 
nef et siglerent et nagierent 
forment par mer ; et molt souvent 
regretoient la villenie 
que il avoient trouvé ou roy 
laomedon . et tant ont nagié 
et siglé que il sont arrivé en 
une isle molt planteurose 
de toz biens , pres d une cite qui a 
non jaconite , fort et 
bele et bien fermee et abitant de 
molt de bones genz . 
lors issirent de la nef jason et 
hercules et tuit li 
autre compaignon , et s en alerent en 
la cite de jaconite 
por esbenoier et por demander avoiement 
de ce qu il queroient . 
la trouverent le roy oestes qui 
tenoit ce jour 
un molt grant parlement , et molt de halz 
barons i avoit . quant li 
roys les vit ou palais , si les 
fist apeler et lor demanda 
qui il estoient et d ou il 
venoient et qu il queroient ; 
et jason et hercules li en 
distrent tote la verite et quant 
li roys sot qui il estoient et qu 
il queroient , si les recut 
a grant joie , et molt les honora et 
festoia de grant maniere . puis 
envoia querre medea sa fille , qui 
estoit l une des plus 
beles puceles et des plus sages qui 
feust 
en nule terre , et qui plus savoit de 
l art de nigromance . 
et cele vint au mandement son pere , 
vestue et appareilliee 
des plus biaux aornemenz qu ele eust . 
^M 
quant medea entra ou palais et 
ele vit jason , de cui 
ele avoit par maintes foiz tant oy 
parler , et ele sot d ou 
il venoit et qu il queroit , 
maintenant li entra ou cuer , et 
merveillosement de grant amor l ama ; 
et que plus le regardoit ; 
et plus li abelissoit si pensa 
et dist en son cuer que poi 
se priseroit et ameroit se ele 
ne fesoit tantqu ele eust 
tout son voloir de lui par mariage . lors 
vint li roys oestes 
et commanda a medea sa fille que ele 
feist feste et joie 
de tout son pooir a jason et a hercules , 
car molt li 
sembloient gent de bon lieu et de 
grant afaire ; et ele dist : 
' sire , molt volentiers " . lors s en vint 
ele a jason 
et le conjoy molt durment , puis le 
mist a reson et 
li dist : ' nos savons bien que vos 
estes venuz 
en cest pais por avoir la toison dou 
moston d or , mes 
sachiez que de folie vos estes 
entremis , car se 
vos et touz cels de vostre pais i 
estoient , vos 
ne la porriés mie avoir ; et mainte 
bone persone i sont 
alé dont onques nul n en revint . 
car les dex souvrains i 
ont mis leur gardes ; li dex marz i 
a mis yy bues 
d arain qui tout ades gietent 
parmi la boche et par 
le nes feu ardant ; et li dex jupiter 
i a mis un trop 
merveilleux serpent qui entour le moston 
vet tot ades volant 
ne ja ne reposera de nuit ne de jor , 
et giete parmi la boche 
merveillox grant feu ardant et si puant 
que il n est nus ou monde qui 
puisse adeser ne tant 
ne quant pres . et vraiement grant pitie 
me prent de toi 
car ge pense , se tu i vas , que 
jamais n en revenras , 
mes tant voil ge bien que tu 
saches que se ge estoie 
certaine que tu me preisses a 
fame et a espouse , 
ge t enseigneroie bien comment tu 
aheveroies ta queste . 
car ge sai tant de l art de 
nigromance que ge faz 
en partie ce que ge vueil , et toutes 
choses qui 
sont grevables a autre a 
faire me sont 
legieres a faire ; et por ce prie 
ge que tu m en dies 
ton corage dame , " dist jason , ' ge vos 
jurrai sor touz les dex 
qui sont , que se vos m aydiez de 
ma besoigne que ge quier , 
que ge vos panre a fame et a espouse , 
et fere toz les jorz 
de ma vie de mon pooir voz volentez , et 
sor toz et totes 
vos amere loiaument , et vos 
enmenre o moi en ma contree , 
ou vos seroiz molt honoreement 
receue et chier tenue " . 
lors dist medea : ' or lessons duques 
a enquenuit que 
mes peres sera couchiez , et ge vos 
envoiere querre par une 
moie privee et vos venroiz tout 
par vos et ge vos ; 
apenre seul a seul en ma 
chambre comment 
vos vos garantiroiz des yy bues et 
comment vos tueroiz 
le serpent , et apres ce porroiz panre , 
a l enseignement que ge vos dire , 
la toison dou moston d or sanz 
encombrier " . et il dist 
' dame , et ge l ostroi " ; et ainsi 
finerent a cele foiz 
lor parole . quant vint la nuit que li 
peres medea 
fu cochiez et tuit li autre par 
leanz , la 
pucele se cocha en la soe chambre , 
en son lit qui molt richement 
estoit parez ; et cele qui tant 
estoit esprize de l amor 
jason que plus ne pooit apela 
une soe mestresse qui la 
gardoit et li dist : ' alez en 
cele chambre la et 
dites a jason que ge li mant qu 
il vieigne 
parler a moi , et le m amenez tout 
seul et puis vos 
alez cochier " ; et cele dist : 
' volentiers " . et quant 
ele l ot amené a l uis de la 
chambre medea , ele le mist 
enz puis s en torna d autre part . 
quant medea le vit , 
si fist semblant de dormir ; et cil 
lieve le couvertoer , 
et ele tressault . et jason dist : 
' dame , ge suis 
vostres a toz jorz , et me met dou 
tout en vostre 
merci ne james ne sera que ge ne 
face tout vostre 
plesir ; or me dites vostre volente " . 
lors dist la pucele : 
' assez en dites se vos tenez 
voir " . maintenant 
se dreca en son lit en seant et 
vesti sa chemize et une 
molt riche pelice , et ala querre une 
ymage dou dieu jupiter 
qui estoit en sa chambre , et la 
porta avant et dist : ' jason , 
por ce que ge soie plus certaine 
de vos et que l asemblee 
de nos yy ne soit mie faite a 
jeux , metez 
la main sor cest ymage et jurez , sor 
le dieu jupiter 
et sor toz autres dex , que foi et leaute 
des ore mais 
me porteroiz , et me penroiz a 
fame et a espose . dame , " 
dist il , ' ainsi le vos jure ge et 
creant " . ilec menti 
jason et se parjura , dont il li 
mesavint espoir puis . quant 
ce fu fet , si se cochierent ensemble 
par acort , nu a nu , 
et cele nuit la despucela jason . 
quant vint 
vers le jor , si dist jason : ' damoisele , 
or n i a plus , 
maisque vos metez conseil en ma 
besoigne " , et ele dist : 
' li consaux en est tout pris " . 
lors se leverent 
ambedui et se vestirent , puis 
prist 
medea un escrin d or qu ele avoit 
et l ouvri devant jason , 
et prinst dedenz une figure faite par 
art et par conjuremenz , 
et li bailla et dist : ' jason , 
tien ceste figure et bien 
saches que ja tant com tu l 
avras sor toi , nule riens 
ne douteras qui te puist nuire " . 
apres li bailla un oignement 
merveillosement bon et li dist : 
' de cest oignement t oindras et ja , 
puisque tu t en soies 
oinz , de nul feu n aies doutance qui 
te puist de riens 
grever " . puis li bailla un moult bon 
et riche anel 
et li dist : ' vez ci cest anel dont 
la vertu 
de la pierre est de tel force que , 
tant com tu avras en 
ton doi l anel mis , tu ne douteras 
nul enchantement qui te 
puist nuire , ne feu grizois ne venim 
de serpent . encor a 
il autre vertu , quar se tu vels que 
len ne te voie , 
mez la pierre dehors ta main , si ne 
seras ja veuz de riens 
qui eulz aient ; et quant tu 
voldras estre veuz de touz , si 
la mez en ton poing , si seras 
veuz plainement . icestui 
anel me gardes bien car il ne 
puet estre prisiez de 
bonte ne de valor , ne il n est nus , 
se il l avoit sor 
lui , qui de nul mal se deust douter " . 
apres tout ce li bailla 
un escrit et li dist : ' jason , 
gardes , quant tu verras 
le moston , que tu ne marches plus pas 
avant devantque tu 
aies sacrefié , que li dieu ne se 
corrocassent ; et endementresque 
tu sacrefieras , diz cest escrit 
tout belement 
en l onor des dex yy foiz , et ainsi les 
apeseras , et bienque 
tu n oblies ice a faire , que il t 
en porroit bien 
mesavenir . tien encore , " dist ele , 
' ceste gluz qui est 
de tel maniere que riens ne la puet 
adeser qui jamais s en 
puist desaerdre , si que quant tu 
venras vers les bues , 
que tu voises avant grant aleure et 
lor espanz es 
nes et es boches , si les avras 
conquis ne ja puis feu n 
istra de lor cors que tu avras 
ce fait . apres les feras 
arer yy roies , mes gardes que tu 
aies tes eulz 
clos , et puis t en vas tout 
seurement combatre au 
serpent , et n aies doutance que il 
ait ja pooir de 
toi nul mal faire , ainz le 
conquerras ; et quant tu l avras 
conquis , si li trez les denz et puis 
les semes es 
yy roies que li buef avront arees , 
et si tost con 
tu les avras semees , tu en verras 
de tes eulz istre chevaliers 
toz armez de lor armes qui se 
combatront et s entrocirront . 
et ce convient a estre que c est , 
chose destinee , 
et lors avras t aventure achevee . 
apres ce , renz 
merciz aux dex et lor faiz yy 
afflictions de la 
victoire qu il t avront donee . puis 
vas tout seurement 
et prenz la toizon dou moston d or 
et puis le 
lesses ester et t en vienz 
tantost sanz faire 
point de demorance . et bien te gardes 
que tu n oblies 
a tout ce que ge t ai dit et 
enseignié , quar 
se tu en oblioies quelque chose , il t 
en porroit bien 
mesavenir " . lors la prinst jason entre 
ses braz et la 
beza molt doucement et prinst 
congie de lui , quar il 
estoit ja haute hore de jor ne ne 
poaient plus demorer 
ilec ensemble por la dotance que len ne 
s en aperceust . 
et ele pria molt au dex que il le 
desfendissent de mal et 
de peril , et le conduissent et 
ramenassent sain et hestié . 
ainsi se departirent et il s en 
vint en sa chambre et 
s apareilla por aler achever sa 
queste . quant li roys 
oestes vit que jason estoit si 
engrant d aler , si 
li dist : ' molt me poize quant voz 
alez en tel veage , 
car onques nul n i ala qui en 
revenist " ; et jazon 
dist : ' sire , soit a mort ou a vie , 
por riens ne 
leroie que ge n i alasse " . lors 
entra en un batel tout 
seul et passa un petit braz de 
mer et arriva en 
l ille de colcox . 

quant jason fu arrivez en l ille de 
colcox , il regarda 
et vit les bues , le serpent et le 
moston d or qui molt 
resplendissoient . si commenca a 
sacrefier si com medea li 
ot dit , et atacha sor son hyaume la 
figure qu ele li ot 
bailliee , et s enoint de l oignement 
qu il ot , et lut yy 
foiz l escrit qu ele li bailla . 
puis s en ala droit 
au bues , et dou feu qui issoit de lor 
boches et de lor 
narilles , ses escuz fu toz arz , et 
il lor gita la gluz 
es boches et es narilles et onques puis 
feu ne flambe 
ne giterent ; si les prinst et les 
fist arer yy roies et 
clost ses eulz si com medea li ot 
enseignié . et puis ala 
requerre le serpent molt vigrosement , qui 
tant estoit fier 
et de put afaire quar il siffloit et 
braoit et ardoit 
tote la terre entor lui ; et se jason ne 
feust si bien garniz 
comme il estoit des choses que 
medea li avoit bailliees , 
il n eust ja eu duree au serpent ; 
mes a la parfin le conquist 
il et li trancha la teste et li 
trest les denz et 
en sema les roies que il avoit 
arees , si com medea li ot 
dit ; et tantost chevalier en 
issirent tuit armé qui 
forment 
s entrecombatirent et s 
entrocistrent . quant jason vit 
cele merveille , si rendi graces au 
dex de la victoire 
qu il ot eue ; puis s en ala au 
moston et en prinst la 
toizon et le lessa ; et erranment s en 
vint a son batel 
et se mist au repaire au plus tost 
qu il pot . 
quant hercules et si compaignon et le 
roy oestes le 
virent , si en furent molt lie 
et li firent molt grant 
joie , et a merveilles regarderent la 
toizon , et distrent 
que li dieu l avoient faé . puis 
le menerent ou palais 
de la cite , et medea li vint a l 
encontre et l enbraca et li 
dist tout bas qu il alast cele 
nuit parler a lui ; 
et il dist : ' molt volentiers " . lors le 
desarmerent 
et le despoillierent , et puis le 
baignierent por soi 
desdouloir car li bains estoit 
touz appareilliez ; 
et quant il fu bien lavez et nestoiez , 
si le vestirent de 
molt riches vestemenz , et apres 
alerent mengier et furent 
molt noblement servi ; et puis alerent 
couchier quant tans 
en fu . si n oblia mie jason ce que 
medea li ot dit 
quant ele li vint a l encontre ou 
palais . molt furent 
aesié et festoié jason et 
hercules et toz les autres 
compaignons toute la quinzaine , et molt 
orent li dui amant 
bon loisir de faire lor volente . tant 
ama medea jason que ce 
fu merveilles , et bien i parut que 
quant il s en ala , 
ele lessa por lui son pere et sa 
terre et tot son 
parente et s en ala avecques lui , 
dont ele fist molt 
grant folie . car il li menti sa foi 
et ne li tinst pas 
verite de ce que il li ot en convent , 
ainz la lessa et 
fist puis grant honte , ce que il ne li 
deust mie por riens 
avoir fet , selonc la cortoisie et la 
bonte que ele li avoit 
fet ; dont li dieu se corrocerent 
puis a lui et s en vengierent 
molt asprement , si comme nos 
entendons . mes plus ne 
parlerons 
orendroit de ceste matire que trop i 
avroit a dire et 
a conter ainz parlerons de jason et 
hercules et de lor compaignie . 
quant jason , medea , hercules et tuit 
lor autre compaignon 
se partirent de jaconite , il 
pristrent congie au roy oestes , 
qui sires estoit de toute la 
contree , puis s en vindrent 
au port et entrerent en mer . si 
nagierent et siglerent 
a grant esfort tantqu il sont venu 
en leur pais 
ou il furent receu a molt grant joie ; 
et molt fu receuz 
jason a grant honor de toutes genz et 
meesmement dou roy son 
oncle , qui onques ne fist semblant que 
il li pesast de 
sa revenue . mes atant lesserons ores 
a parler de jason et de 
medea et de lor revenue , et parlerons 
comme hercules se 
complaint aus grizois de la honte 
que li roys laomedon 
et les troyens leur firent quant il 
furent arrivé 
au port de troye , ou il n avoient nul 
talant ne volente 
de maufaire ; et quant il lor ot tout 
dit et conté , 
si en furent molt corrocié ; et 
bien i parut 
puis apres , car si comme dit li 
escriz , tout par 
son porchat s esmurent les grizois 
contre les troyens . 
apres s en ala hercules en parte 
et trouva castor 
et polus , qui frere estoient et 
ambedui riche roy 
et puissant , et lor conta la 
honte et la vilenie que 
li troyen li avoient fait , et tant s 
en complaint 
que il li ont ostroié a aler avec 
lui contre aux a tout 
lor pooir ; et il les en mercia molt . 
puis se parti d aux et 
s en ala droit en salemine ; la 
trouva il le roy 
thalamon , qui molt estoit riches 
homs et puissanz , 
et li a conté ce que il 
queroit et tout son afaire ; 
et quant thalamon l ot oy , si li a 
ostroié 
qu il ira volentiers por l amor de 
lui sor les troyens 
et i menra grant partie de son 
pooir ; dont hercules le mercia 
molt . et puis se mist a la voie et s en 
est revenuz arriers 
en syce au roy peleus , et tant li a 
dit et proié 
que il li a ostroié a faire toute 
sa volente . 
d ilec s en ala au roy nestor et li 
conta ce que li troyen 
li firent , dont il fu molt corrociez , 
et li ostroia 
et dist que prest et appareilliez 
estoit d aler 
por l amor de lui sor les troiens toutes 
foiz que il 
voldra ; et hercules dist : ' sire , 
molt de merciz plus de 
mil foiz " et pensa en son cuer que 
molt bien sera 
vengiez dou roy laomedon et des troyens . 
si fist faire yy nes et les fist molt 
bien garnir de 
quancque mestier estoit por 
longuement ost maintenir 
et bien fournir . 

quant vint au tans nouvel , si 
monterent es nes en mer 
touz cels que hercules avoit 
requis qu il venissent 
en s ayde contre les troyens . 
et nagierent et siglerent tantqu 
il vindrent 
au port de troie , qui auques pres 
estoit de la cite ; et quant 
il furent arrivé , si parla li 
roys peleus premiers et dist : 
' seigneurs , ci est toute la 
chevalerie et la 
baronie de grece ; si avons molt fet 
en plusors lieus , dont 
ge vos pri que nous facions 
orendroit tant que nostre lox 
n abesse mie ici , ainz metons 
poine d acroistre le ; 
si vos dire que nos ferons . 
faisons yy parties de noz 
genz : l une des parties demorra 
au nes garder ; l autre partie 
s enbuchera es jardins pres des murs 
de la cite ; la tierce partie 
chevauchera vers la cite , confanons 
et banieres despliees , 
a trompes , a tabours , a chalemiaux et a 
autres estrumenz de 
menestereux , et destruient et 
mestent en feu et en flambe 
quancqu il ateindront avant aux . si 
que , quant li roys laomedon 
et li troyen nos verront a armes 
et ardoir et gaster 
lor terre et lor pais , que il s en 
istront de la cite qui ainz ainz 
et se venront combatre a nos . et 
quant il seront tuit 
hors issuz , si saudront cels de l 
enbuchement entre aux 
et la cite , et seziront les portes et 
i metront bones 
gardes que nus n en puisse issir 
ne entrer , puis brocheront 
apres aux quancque il porront se il 
voient que mestier 
soit ; et ainsi seront enclos 
entre nos , et les assaudrons 
et devant et derriers , et ne porront 
avoir a nos duree . et quant nos 
les avrons desconfiz , si 
bouterons le feu en la cite , et 
penrons l or et l argent et toutes 
les autres richeces 
qui dedenz sont ; et ainsi avrons 
vengié la ledure qu il 
firent a noz genz " . lors dit 
hercules : ' roys peleus , ce 
conseil est bien bons et molt 
leal . ge et vos et 
li dux thalamon irons a l 
enbuchement atout dis mile 
homes combatanz que nos avons en 
nostre compaignie , et ferons 
molt tres bien ce que vos avez dit ; 
et li roys nestor et 
li roys castor sostenront le fes 
de la bataille atout lor 
gent ; et li roys polus remaindra 
a toute sa gent au nes garder " . 
si fu ainsi acordé et toute la nuit 
demorerent en ce point , 
et a l andemain bien matin le firent 
si comme il l orent 
devisé et ordené . quant vint au 
matin et li roys laomedon 
et li troyen virent si grant ost 
devant la cite , si 
furent molt espoanté , et molt fu 
dolenz laomedon de sa 
terre que il degastoient et 
essilloient en tele maniere 
et dist : ' or tost aus armes , seigneur 
baron , et issons 
hors que morz somes se bien et 
hastivement ne nos 
desfendons " . lors s armerent au 
plus tost qu il porent 
et monterent es destriers et 
issirent hors , touz 
rengiez et appareilliez por combatre , et 
s en vinrent qui 
mielz mielz a cels que il virent 
entre le port et la cite . 
si encontrerent le roy nestor tout 
premier ; 
lors commenca li estors et la 
bataille merveilleusement 
grant et fort et aspre , mes 
longuement ne poist 
avoir duré nestor ne cels qui o 
lui estoient , quant li roys 
polus li vint a secors , qui molt bien 
li ayda . lors veissiés 
grant abateis et d omes et de chevaux , 
et merveillose grant ocision 
d une part et d autre ; la abati 
sigurades le roy nestor , 
et molt furent les grizois grevé , 
car il furent reculé 
duques pres de lor nes . mes quant 
cil de l enbuchement 
virent ce , si saillirent sus et 
brochierent chevaux des esperons a 
grant esfort , et se ferirent sor le 
roy laomedon ; et abatoient 
et ocioient quancque il 
ateignoient , car il estoient 
fres et tuit bon chevalier aus 
armes . ilec ocist li roys 
castor sygurades et il meisme i fu 
molt navrez ; 
et li roys polus i ocist elyachin , qui 
nies estoit le roy 
laomedon . que vos iroie ge longuement 
contant des uns 
et des autres , mesque la bataille 
fu molt grant 
et doloreuse , et que molt i ot grant 
mortalite d omes 
et de chevaux , don grant anui 
seroit de tout raconter . 
mes a la parfin furent li troyen 
desconfit et lor terre 
gastee et essilliee . et sor touz cels 
de l ost 
le fesoit bien hercules , car il 
ocioit et abatoit 
quanqu il ateignoit avant lui . et 
tant avint que il 
encontra le roy laomedon , qui molt 
estoit esbahiz des siens 
que il veoit ainsi torner a 
desconfiture , si le feri 
tel cop de l espee que mort l abati ; 
et ainsi fu morz li 
roys laomedon et touz les troyens 
furent desconfiz . 
quant la bataille fu finee , si s en 
entrerent les grizois 
en la cite sanz contredit , ou il 
avoit grant cri et granz 
brez de fames qui fuioient totes 
forsenees par les rues , 
lor enfanz en lor braz ; et li grizois 
firent des fames 
lor voloirs et pristrent toz les 
avoirs de la cite . si dona 
hercules au duc thalamon esyona , la 
fille au roy laomedon , qui 
molt estoit de tres grant biaute , et 
por ce li fu ele donee 
que ce fu li premiers qui en la 
cite entrast . 
et puis abatirent la cite et totes 
les fortresces , et mistrent 
tout en feu et en flambe . et apres 
rendirent graces et 
firent oblations aus dex de la 
victoire qu il avoient 
eue de leur anemis , et puis s en 
vindrent a lor nes et 
monterent en mer , et siglerent et 
nagierent tantqu il 
vindrent en lor pais a grant joie . 

dou roy laomedon demora un fil qui 
avoit non prianz , 
qui n estoit pas ou pais quant 
troie fu destruite , 
ainz avoit assegié un chastel qui 
estoit 
a une jornee de troie . qui s estoit 
revelez contre le roy laomedon 
son pere . icelui prianz avoit yy 
enfanz de sa fame espousee , 
yy filz et yy filles , que il molt 
amoit ; et estoient avec 
lui et ecuba sa fame aussi . si avint 
un jor que il li fu 
dit et conté les doleroses nouveles 
que troie estoit 
destruite , et que ses peres et sa mere 
estoient mort et 
ocis par les grizois , et ensement toute 
la chevalerie de troie ; 
et se li fu dit et noncié que il en 
avoient mené esyona sa suer 
en servage et en putage . et quant prianz 
oy ce , si fu molt 
doloreusement correciez , et molt 
regreta son pere et sa mere 
et sa suer , et dist : ' ha ! bone chevalerie 
de troie et seignor 
bon baron , comment estes vos morz 
en si poi de tans ? 
ha ! nobile gent de troie , dont ne 
parti ge de vos 
a si grant joie , et il vos est ainsi 
malement avenu ! 
ha ! las , dolenz comment puet 
mes cuers tant durer 
qu il ne part et creve a oyr si 
crioses noveles ? 
ge proi aus dex puissanz que il me 
doingnent encore 
tant vivre que ge lor puisse nuire 
et grever , et vengier 
troie " . lors ne fist plus de demoree , 
ainz se parti d ilec et s en vint , 
lui et ecuba sa fame et ses yy filz 
et ses yy filles et 
toute sa gent , vers troie . li uns 
de ses fiz ot non 
hector , li secons paris , li tiers 
deiphebus , li quarz 
helenus , qui molt estoit bons 
devins et sages 
de l art de nigromance , et li quinz 
ot non troylus . l ainznee 
des filles ot non quassandra , qui molt 
estoit sage 
et cortoise et molt sot de deviner ; 
l autre fille ot non 
polixena , qui estoit la plus bele 
dame que len poist pas 
trouver en nule terre . et si comme 
dit li escriz , 
prianz ot yy autres enfanz , et non mie 
de sa fame espousee , 
qui tuit estoient ja bon 
chevalier preuz et hardi 
et tuit fil de gentilz fames et de 
grant lignage . 
tant cheminerent et errerent 
prianz et cels qui o lui 
estoient que il vindrent a 
troie . et quant il virent la grant 
destruction de la cite et dou pais , et 
la doloreuse ocision 
que les grizois avoient fet des 
troiens , si furent tant 
corrocié et forsené comme nul 
plus , et furent en lermes 
et en plors par yy jorz , et firent 
granz oblations aus dex por 
les ames de leur amis , et prierent 
molt devostement que li dieu 
leur donassent encore puissance et 
vertu d aux vengier des 
grizois . et apres ce ont coroné 
priant a estre roy et seignor 
d aux et de toute la terre , si comme 
laomedon ses peres 
avoit esté . et quant il l 
orent fait roy , il prinst conseil a 
ses 
barons de sa cite refaire , et manda 
par tout ouvriers 
ca et la quancque il en pot avoir , et n 
espergna or ne argent 
qu il ne feussent paié tout a 
leur volente . si encommenca len a 
refaire 
la cite , premierement les fondemenz en 
parfont et forz 
et larges , apres la longeur , la leeur 
et la hautesce ; 
et fu refaite assez plus fort , plus 
longue , plus lee , 
plus haute et plus bele d ouvrage 
qu ele n avoit onques esté ; car il 
avoient les marbres durs et forz 
et de toutes colors a lor volente . si i 
firent tant de fortresces tout 
entour a la roonde qu i duroit 
en lonc et en le yy granz 
jornees , car si comme nos trovons en 
lizant , il n estoit 
ouvrage d entailleure de pierre que 
homs poist 
faire et porpenser qui ne feust en l 
uevre de la 
cite , et que en tout le monde ne 
porroit pas avoir cite 
qui la resemblast de force , de biaute , 
de grandor et de richece . 
quant ele fu parfaite tout entour , si 
la fist si bien et si fort 
mesonner comme nus homs au monde 
porroit mielz deviser . et 
tiex yy mesons i fist faire avec les 
autres qui estoient 
parmi la ville que il n i avoit 
cele des yy qui ne 
feust si desfensable qu ele n 
eust garde d un grant ost . 
apres tout ce fist faire ou mileu de 
la cite yllion , 
c est le mestre dongon lou roy , si 
bel , si grant , si hault 
et si fort que c estoit fine 
merveilles a regarder ; car dedenz 
avoit yy estages si granz et si 
biaux et si riches 
que ce sembloit un grant pais . si 
estoient li mur tout 
entour de fin marbre de plusors coleurs 
toz entailliez , et 
estoient a merveilles espes et 
tant hault comme 
len pooit plus regarder aus eulz , 
faiz a creniaux et a torneles 
et a autres fortresces tant bel et 
tant bien qu il n est 
nul qui mielz les poist faire ne 
deviser . a l autre part 
dou dois ou li roys devoit 
mengier ot fet un molt 
bel autel et merveillosement riche , 
et desus cel autel fu 
mis l ymage au grant dieu jupiter , ou li 
troyen plus creoient 
et avoient lor fiance . ge vos di 
bien que trop avoit de 
beles ouvrages d ymagerie d or et d 
argent et d azur et d autres 
diverses coleurs en ce mestre palais 
pointes et 
entailliees , dont il n est riens qui 
tant poist plaire 
a regarder , car il reflambissoit 
touz de l argent et de 
l or qui i estoit . si seroit 
trop grant anui au lisant de dire 
et de raconter la force , la biaute , la 
bonte et la richece 
de yllion et de la cite de troie , et a 
cels qui l orroient 
de l escouter et entendre , mes tant 
tesmoigne bien li livres 
que nus fors dieu ne la porroit 
prisier de valeur 
et qu ele n avroit garde de toz les 
assauz dou monde , se 
devers le ciel ne venoit . 

quant la cite de troie fu ainsi 
refaite , tote la gent dou pais 
i aplut et vint por demorer ; si fu 
assez tost pueploiee 
de riches genz preuz et vaillanz , et 
tant en i vint que bien grever 
se il s esmeussent a touz cels qui 
avoient la cite de troie 
et le pais et qui avoient mort et 
ocis lor ancessors , car il estoient 
bele gent preuz et hardiz et 
vaillant , et garni d or 
et d argent et de toutes autres bones 
richeces . et si comme dit 
daires , qui volentiers ne ment pas , 
que en tout le monde 
ne poist len pas autretant de bones 
choses trouver 
comme len feist en la cite de troie , 
car quancque len pooit deviser 
de boche 
qui a home et a fame feust 
necessaire de vivre et aezier 
soi , de tout i avoit a grant plente 
ne nus n en avoit 
dizete . lors commencierent a faire 
festes et geuz et trouvoient , 
tant estoient jolif , de jor en 
jor mainz divers geuz por 
aux deduire et esbatre ; et , si comme 
pluseur dient , cil de 
troie de leur jolivete trouverent 
le jeu des eschas , des 
tables et des dez . quant li roys 
prianz ot tout ce fait 
faire que nos avons dit et devisé , 
et il vit que riens ne 
failloit mes en sa cite qu ele ne 
feust bien desfensable , 
et qu il estoit tant bien garniz de 
bele et bone chevalerie , 
et que richeces avoit a foizon , si 
fu molt liez et joianz ; 
mes ne pooit oublier ce que les 
grizois li avoient forfet et 
souvent porpensoit comment il s en 
porroit vengier . 
si avint un jour qu il fu en sa 
chambre molt pensis 
et dist a soi meismes en son cuer que 
ore estoit il bien tans 
de requerre ses anemis , et de vengier la 
mort son pere et sa mere 
et de ses autres amis , et de amender l 
outrage que les grizois 
li avoient fet de sa terre et de sa 
sereur , et que plus ne 
voloit atendre se ses consaux ne li 
looit . si assist jour 
de parlement a ses barons et manda a 
toz ses filz et a touz 
chevaliers par toute sa terre que 
tuit venissent a troie 
a son parlement , et tuit si fil i 
vindrent mesque yy 
et si manda hector , qui molt 
estoit sages , preuz , hardiz 
et bien combatanz , li quiex 
estoit en penoine , que il venist 
a lui a troie a son parlement et que il 
li porchacast toute 
l ayde que il porroit avoir ; et il si 
fist si tost comme 
il pot plus et si avoit il avec lui 
molt de gent . 
quant il furent tuit venuz a son 
mandement et il furent 
assemblé a troie , molt i ot grant 
pueple et bele chevalerie . 
lors leur dist il : ' seignor , vos qui m 
amez en bone foy , vos savez 
bien le grant outrage que les grizois 
nos ont fet de 
nostre bon parente et de nostre terre 
qu il ont arse et destruite , car il 
ont morz et ocis , et sanz reson , mon 
pere , ma mere , et toute 
la bone baronie qui devant nos 
gouvernoient la 
cite de troie et le pais d environ ; et 
avecques tout ce il ont 
esyona ma suer , qui tant estoit bele 
et bone 
enmenee en servage , dont il me fait 
molt mal ; et a nos 
toz est grant honte se nos n 
amendons ceste vilenie 
et cest outrage . si lor manderai que 
il me rendent ma sereur 
et se il ne le font , ge penre 
conseil a vos 
et a mes filz comment nos les 
porrons guerroier et vengier 
ce que il nos ont forfet " . et si 
fil et tuit li autre baron 
s acorderent molt bien a ce conseil 
et distrent : ' sire , 
vos avez molt bien dit ; or faites 
et i envoiez 
tantost , et selonc ce qu il diront et 
feront , nos ouverrons 
apres et penrons conseil comment nos 
en chevirons " . lors 
apela li roys prianz enthenor , un 
sien baron sage et bien enparlé 
et qui molt savoit des lois , et li 
dist : ' enthenor , biax amis , 
alez au roy peleus et au grizois , et 
lor dites de 
par moi que il me renvoient esyona 
ma seror , et que trop 
m ont fait et honte et domage , qui 
ainsi l ont mis en 
servage et en putage ; et que se il la me 
rendent , ge ne 
lor demande riens plus , ne de la 
mort mon pere et ma 
mere et mes autres amis qu il ont 
mort et ocis , 
ne de tout l autre domage qu il m 
ont fait comme 
de ma terre , mes viles et meesmement la 
cite de troie , la grant 
et la bone , gaster , ardoir et essillier . 
et se vos poez 
avoir ma suer et amener , molt en 
serai liez " . lors dist 
enthenor : ' sire , molt volentiers ire 
et por bien faire 
le message ne demorra pas que ge ne 
l amoine se il 
la me vuelent livrer " . la nuit 
meismes prinst enthenor 
plusor compaignons , et de l avoir et des 
biens tant comme il sot 
que mestier li estoit por lui et 
por aux ; et les mena 
o lui par le commandement au roy priant 
por tenir lui 
compaignie et por conduire le par la ou 
il avoit a aler ; 
et entrerent en mer en un molt bon 
et fort batel , auques 
grant , et il fesoit cler et 
biau tens et avoient vent 
tel comme il lor convenoit . si 
siglerent et nagierent 
tant , que de nuit que de jour , que il 
vindrent en la semaine qu 
il murent dou port de troie et 
arriverent au port de micenes 
ou li roys peleus estoit . 


quant enthenor fu arrivez au port de 
micenes , ou li roys peleus 
estoit , il descendi a terre de la 
nef et ala en la cite ; 
et fist tantqu il parla au roy et 
li dist : ' roys peleus , mes 
sires li roys prianz vos mande , et 
aus autres grizois , que 
molt li avez fet grant honte , grant 
perte et grant domage 
de son pere le roy laomedon et de ses 
autres amis que vos avez 
ainsi morz et ocis , et de toute sa terre 
que vos avez arse , 
destruite et essilliee , et sanz reson . 
mais il ne vos requiert orendroit 
plus , maisque vos li envoiez 
esyona sa sereur que vous en avez 
amenee et qui ainsi est tenue 
en hontage et en putage , ce qui n 
afiert mie que len deust faire 
de dame de si hault lignage come ele 
est et si n est pas voz honors ; 
et se vos n aviés plus mespris vers 
lui que de ce , si est 
ce trop . si li envoiez et il vos en 
savra bon gre et par lui n 
avroiz 
mais guerre , tancon ne mellee " . 
quant pelleus entendi cest message , 
si fu corrociez et iriez a 
merveilles et dist : ' vassal , a poi me 
tient que ne vos pandre 
ou afoler qui tel noveles m estes 
venuz noncier . sachiez 
que se ge tenoie celui qui ca vos 
a envoié , jamais 
n envoieroit message a moi ne autre , 
car tantost le feroie 
a chevaux destraire ou vif escorchier . 
ralez vos en , 
que par moi n en avrez vos point , et 
dites vostre roy 
que par les dex que ge serf et 
aore , que les premiers 
messages qui james de par lui me 
venront ne s en savront 
raler , ainz les fere de male mort 
morir " . quant enthenor 
ot ainsi oy parler le roy pelleus , si 
se departi d ilec et s en vint 
a sa nef et entra enz ; et cil qui 
estoient dedenz drecierent le 
voile 
erranment et li venz se feri enz , 
qui granz estoit , et 
siglerent 
et nagierent quancqu il porent , 
car onques ne furent asseur 
devantqu il orent le port de micene 
bien esloignié . si siglerent 
et nagierent tant a l ayde dou vent 
que il avoient bon et fort , 
que il vindrent et arriverent au 
port de salemine ou thelamon 
estoit , qui tenoit esyona en 
hontage et en putage . lors dist 
enthenor a ses compaignons : ' biax 
seignors , appareillons 
nous au mielz et au plus bel que 
nos porrons comme 
messagier ; si irons en salemine que 
la trouverrons nos 
thelamon , icelui qui tient esyona 
en servage " ; et il si firent . 
et quant il furent appareillié au 
mielz qu il porent com 
messagier , si issirent de lor nef et 
alerent en salemine 
droit a thelamon la ou il estoit . 
lors parla a lui enthenor 
et li dist : ' sire , mon message vos 
vieing dire et conter . li roys 
prianz vos mande que vos li 
rendez esyona sa sereur que 
maint jor avez tenue en hontage (et c 
est molt grant villenie 
comme a fille de roy et si bele dame 
comme ele est , 
dont vos mesprenez et avez 
mespris molt envers lui ; se li 
rendez , si feroiz bien et ce que 
vos devroiz , et bon gre vos 
en savra " . quant thelamon oy ce , a 
poi de mautalent ne forsene 
et dist par grant courrouz : ' vassal , 
voirement la tien ge 
et tenrai , car ge la conquis par ma 
proesce , et si me fu donee et estroiee 
des barons pour ma deserte . alez et 
dites a vostre roy que tant 
com ge vive , ne li ne autres ne l 
avra ; et bien sachiez 
que vos ne feustes gueres sages 
de ci venir pour tel chose . 
mais faites tost et vos en ralez 
que , par les dex que ge 
serf et aore , que li premiers 
qui a message mais 
m en venra i perdra vie a grant 
hontage . mais faites tost 
que plus ne vos voie , que bon 
marchie avez quant ainsi vos 
en ralez ; ne n i venez plus se 
vos amez voz vies " . 
lors s en vindrent enthenor et ses 
compaignons au plus tost 
qu il porent a leur nef , et 
entrerent enz et drecierent le 
voile , 
et li venz se feri dedenz ; et 
siglerent et nagierent quancqu 
il 
porent , car il ne cuidierent ja 
veoir l ore ne le jor que mais 
poissent avoir esloignié le port 
de salemine . et tant ont 
puis erré et cheminé par mer , que 
de nuit que de jor , qu il 
sont venu et arrivé au port de 
castole , ou castor et polus 
estoient ; si descendi anthenor 
de la nef et ala parler a aux 
la ou il estoient . et quant il les 
ot trouvez , si lor dist 
tout son message , si comme li roys 
prianz li avoit dit 
et enchargié , et au derrean leur 
dist : ' seignor , li roys 
prianz vos mande et commande 
que vos li facoiz 
ravoir sa sereur , et dou mesfait que vos 
li avez fet soit 
un jour pris de l amender se il a 
conseil dou faire " . 
lors respondirent castor et polus 
et distrent : ' vassal , molt 
avez fierement parlé , de quique 
vos le teigniez , mes 
dites a vostre roy que sa suer n 
avra il point par nous , 
et que nos ne li avons riens forfet , 
ainz avons fet a 
bon droit ce que nos avons fet , quar 
trop avoit ses peres 
laomedon jadis mespris ax grizois quant 
il en chaca 
jason et hercules et lor compaignie si 
villainement de sa terre . 
ralez vos en tost et espertement , que 
gueres ne vos amiés 
quant vos ci venistes , car a bien poi 
que james vostre roy 
ne vos voit ; mes fuiez de ci et 
li dites de par nos 
que petit prisons et doutons 
lui et tout son pooir , 
et qu il nous face tout dou pis 
que il porra " . 
et quant enthenor les oy ainsi parler , 
si s en parti sanz 
congie et bien volsist estre en la nef 
avec ses compaignons , 
ou il ne cuida tel foiz fu , james 
entrer . quant il fu au port , 
si entra en la nef ; au plus tost 
qu il porent , il s 
esloignierent de castoile et 
siglerent et nagierent tantqu 
il sont venu et arrivé au perche 
ou nestor estoit , 
qui sires estoit de toute la 
contree , li quiex estoit 
fel et cruel et de put aire . si 
ala enthenor parler 
a lui et li dist son message tout mot 
a mot , si comme li roys 
prianz li ot dit et enchargié ; et 
quant nestor l entendi , 
a bien poi failli que il ne li 
corut sus , et li dist : 
' fiz a putain , coarz mauvais ! comment 
feustes vos tant ozez 
de venir moi cest message conter ? a 
petit tient que ne 
vos faz vif escorchier ou ardoir . 
alez vos en , que mar i 
venissiez vos , et dites a vostre 
mauves roy que il n est riens 
que nos le prisions ; et maudahez 
oit celui qui ja sa pes 
ne s amour quiert avoir ; face 
dou pis que 
il porra car ge li met . mais 
faites tost , fuiez de ci 
que plus ne demorez , si feroiz 
que sages , et sachiez 
que bien vos avient quant ainsi vos 
alez franc et quite 
sanz mal avoir . mes li premiers qui 
de par lui a message 
me venra , soit seurs que ja 
vie n en portera " . 
quant enthenor entendi ainsi parler 
nestor , bien vousist 
estre aillors ; si se departi de lui 
sanz congie et vint 
a sa nef ou jamais , tel foiz fu , ne 
cuida entrer . 
quant il fu enz , si s eloignierent 
plus tost qu il porent 
et se mistrent au droit chemin vers 
lor pais . mes uns granz 
tormenz les sorprinst en mer , qui molt 
lor fu perilleux , qui 
bien lor dura yy jorz et yy nuiz et 
estoit la mer si tres acroze 
car il n est nus , tant soit 
hardiz , qui dou veoir tant solement 
n eust poor ; si furent en grant 
doutance de perir . quant vint que 
li tormenz fu cessiez , il nagierent 
et siglerent tantqu il 
vindrent au port de troie . et quant 
cil de troie les virent , 
si en orent molt grant joie , car il 
cuidoient bien que jamais 
nul n en revenist . 

quant enthenor fu arrivez et descenduz 
au port de troie , tout 
au plus tost qu il pot ala et 
fist un sacrefice aus dex et 
lor rendi graces de ce que il l 
avoient garanti de mort ou 
veage ou il avoit esté . apres s en 
vint ou palais et 
conta , oiant le roy et touz ses filz 
et toute la baronnie , 
et dist tout mot a mot ce que il 
avoit fet et trouvé 
en touz les lieus ou il est esté . 
quant li roys prianz 
ot oy le respons de cels a cui 
enthenor avoit parlé 
et ce que il li mandoient , si fu 
molt dolenz et corrociez , 
et dist a touz ses barons : ' or poez 
oyr , seignor , quant 
ci a male gent et com poi nos 
prisent . or me dites , 
se il vos plest , que nos en 
ferons , car molt nos torne 
a grant hontage ce que il nos ont 
fait et que il nos mandent . 
et a morir avons nos , et mielz nos 
vaudroit il morir a honeur 
en conquerant nostre droit que vivre et 
soffrir nostre honte ; 
et aucune foiz avient il que cil 
qui ont esté voincu , 
voinquent autrui . si prenez 
garde que vos volez que nos 
en facions " ; et il responent 
tuit ensemble : ' toute vostre 
volente ferons de touz noz pooirs " . 
lors apela li roys prianz 
touz ses filz et leur dist : ' vous 
estes tuit biau bachelier 
fort et vigreux et si apartient 
la besoigne plus en partie 
a vos que aus autres por l amour de 
moi qui sui vostre 
peres . ge vueil que vos soiez 
mestres sor touz , et 
chascuns de vos avra sa gent en 
son conduit par soi ; et tu , hector , 
ge vueil por ce que tu es li 
plus sages de touz 
et li meillors chevaliers , que tu 
aies la baillie , la puissance 
et la seignorie sor touz , et si te 
faz hoir de mon regne por 
ce que tu i as le meillor droit et 
que tu ies ainznez " . 
lors dist hector que molt volentiers s 
en entremetra et fera 
tout dou mielz que il porra : ' et 
si prie a touz les dex 
que il me doigne tel san , tel force 
et tel pooir , et me 
vueillent ceste besoigne en tel 
maniere ordener , faire et 
adrecier que je puisse vengier la 
mort de mon ael et de m eole 
et de toz mes autres amis , et conquerre 
esyona ma tante et mestre 
hors dou servage ou les grizois l 
ont mize " . lors parla hector 
a toz ses freres et dist : ' seigneur , 
bien nos devons esforcier 
de vengier nostre honte , et sachiez 
que molt volentiers 
m esprouveroie a cels qui ainsin 
nos ont mesfait , queque il 
deust avenir de moi . mes greignor 
honte nos seroit se nos 
encommencions et pas ne nos 
vengions , que de demorer en ce point . 
si devons panre garde a l 
encommencement a quel chief nos 
en porrons traire , car molt sont 
fort gent et molt dure 
leur terre , et si ont molt de genz 
d autres contrees qui 
sont ades de leur partie : vez ci 
europe qui est des leur , 
qui dure la tierce partie dou 
monde et ou li meillor chevalier 
et li mielz duit de guerroier sont 
que len puisse trouver 
en nule terre ; et cil d aise ensement 
sont des lor , 
qui tant bien sevent chevauchier et 
qui riens n aiment 
autant comme guerre . et il est bien 
dit en proverbe que 
mielz valt assez lessier que folie 
encommencier . et 
ge voi bien que nos avons 
mavesement appareillié , 
que nos n avons navies ne autre 
appareil par quoi nos puissions 
seurement sor aux aler . si en 
prenons tel conseil que nos n en 
soions blaumé ne moqué au 
departir . et bien sachiez 
que ge ne di mie ice par coardize 
mes por ce qu il m est 
avis que c est dou meillor que 
de soi aviser ainz le 
commencement quele la fin puet 
estre . car vraiement ge 
voldroie bien que l onor et le 
meillor en feust nostre , 
ne riens tant ne desir comme la 
guerre , se poinz et lieus 
en estoit . et qui mielz savra , si 
le die , si fera bien et ge l en 
pri " . lors parlerent pluseurs 
qui ilec estoient de molt 
resons dont granz anuiz seroit dou 
raconter car trop duroit . 

quant hector ot finee sa reson , et 
plusor autres , si parla paris 
et dist : ' seignor , tout le delaiement 
que nos faisons ne valt 
riens : nos somes assez riche et 
ceste ville ne crient 
nul home ; faisons ce que je loere 
et me creez de ce que ge dire , 
et toz li blaumes en soit miens ; 
appareillons tost navies et 
alons vigrosement sor les grizois , 
car li dieu en vuelent 
nostre honor , et si vos dirai comment 
ge le sai . l autrier 
m avint , un jour que ge chacoie en 
ynde la grant , le greignor cerf qui 
onques feust veuz ; si corumes 
toute jor ajornee , et moi et mi veneor 
et molt de chiens qui o nos 
estoient , c onques riens ne 
preismes ; 
et il fesoit molt grant chaut . si m 
avint que ge perdi ou val 
des citariens toz mes veneors et mes 
chiens , et m estui 
delez la fonteine ou nus n 
aboivre . si me prinst someil et 
me convint ilec dormir ; si me 
couchai souz l ombre d un genoivre 
qui ilec 
estoit . tandisque ge dormoie , me 
vint en avision devant moi mercurion , 
et o lui vindrent juno , venus et 
minerva , yy deesses . si me dist 
mercurion par yy foiz : '2paris , 
entenz a moi , vez ci 
yy deesses au queles une pome d or 
massice est envoiee , 
mes en cele 
pome a lestres qui dient en grec : 
`la plus belle des yy deesses 
m avra quitement . or la veult 
chascune avoir , que il n i a 
cele qui ne die : ge suis la 
plus bele . si sont 
toutes yy venues a moi pour aux 
conseillier d avoir juge qui 
la pome doigne a la plus bele , ne 
ele n est encore a nule 
ostroiee , mes acordees se sont par 
conseil a ton jugement que cele 
a qui tu la donras l avra et 
sera tenue por la plus bele des 
autres . 
a ce point et a cele hore n est 
riens que ge volsisse avoir 
que ge n eusse se ge le 
demandasse , car chascune me 
prometoit . 
si me dist venus et fianca que se 
ge li donoie la pome et que 
por la plus bele la loasse , que 
ele me donroit la plus 
bele fame de grece tout a ma volente . 
et par ce la pome li ostroiai , 
et la loe por la plus bele et ge 
me tieing bien a li de 
ma promesse et se vos volez , 
bailliez moi chevaliers et ge 
ire , 
et aincoisque ge revieigne mais , ge 
pense bien que grant domage 
lor fere " et deiphebus dist que 
molt li sembloit bon conseil ce 
que paris avoit dit . 

apres parla helenus qui molt 
estoit sages de nigromance : 
' ge vous faz a savoir que se paris 
a fame de grece que troie 
en sera destruite et essilliee , et 
yllion abatu et despeciez . et de ce 
soiez touz seurs , que li devin 
respons le m ont dit et noncié ; 
et ainsi convient qu il soit par 
vive force " . lors dist paris : 
' helenus mes freres n a pas apris 
a guerroier et mielz ameroit 
soi reposer que traveillier , et bien nos 
tenroit por fol se nos 
creions qu il seust chose qui a 
venir soit . mes ge ire et 
en amenre ma tante , ou ge leur 
fere honte et domage " . lors s 
acorderent 
tuit a ce que paris a dit . apres 
parla un molt sage clerc 
et bien lestrez qui avoit non panus , 
fil au sage deiphebus , et dist : 
' ge ne doi riens celer au roy de 
chose qui soit et son profit 
et s oneur ; ge voi en une des 
planetes que se paris 
vet en grece et il an amoine 
fame , que troie et tout le pais 
en ert degasté et essillié . et 
maintes foiz ai ge oy dire a mon 
pere , 
qui molt estoit sages et de 
grant aage , que par paris seroit 
troie destruite et essilliee , por quoi 
ge loeroie que paris n i alast 
mie 
et que vos vos tenissiez en bone 
pais en cest pais " . apres 
parla quassandra la fille le roy 
et dist a son pere et a ses yy freres 
et a touz les autres : ' ge vueil 
que vos sachiez certainement 
que se paris a fame de grece , que 
troie et tout le pais en sera 
destruit et de ce ne la porra nus 
desfendre ; et ainsi convient qu il 
soit " . apres ce tindrent tuit 
ensemble longuement lor conseil , 
et a la parfin s acorderent tuit 
que paris alast en grece et qu il 
menast grant foison de chevaliers o 
lui , bien appareilliez pour 
aux desfendre , et que lor navie 
feust bien appareilliee et bien 
garnie 
de toutes choses . 
lors apela li roys prianz paris 
son fil et li dist : ' tu iras en 
grece , 
et deiphebus et eneas et polidamas , et 
tu seras princes d aux touz . 
et se vos poez avoir esyona ma seror , 
si vos en retornez et la 
m amenez ; et se vos ne la poez 
avoir , si vengiez , ce gardez , 
la honte et le domage qu il nos ont 
fait " ; et il dist : 
' sire volentiers " ; et tout ainsi com 
li roys l ot devisé 
et il fu fet . si entrerent es nes 
et nagierent et siglerent tant 
par mer 
que il sont arrivé en une ille 
qui a non cytharea , ou il avoit 
une molt fort cite qui estoit apelee 
trinitee . et a ce jor 
meismes que il se partirent de 
troie , estoient entré en mer li 
roys menelaus 
et nestor qui aloient en pyre et en 
perthe ; et s entrevirent 
bien les navies par mer mes onques ne s 
entracointierent de riens ; 
et ce jor que li troyen arriverent 
en l ylle de cytharea fesoient 
les genz dou pais grant feste ou 
temple de la cite en l oneur de la 
deesse venus . icelui roys menelaus 
avoit une molt bele fame qui 
avoit a non helene qui de 
merveilleuse grant biaute estoit , 
et estoit sereur au roy castor et 
au roy polus qui venu estoient 
aussi 
a cele feste . et quant il virent les 
troyens , si demanderent d ou il 
estoient et qu il queroient ; et 
il distrent que il estoient de 
troie et que li roys prianz les i 
avoit tramis , et 
estoit li sires d aux paris qui 
venoit querre esyona sa tante ; 
et se la poaient avoir , il s en 
retorneroient arriers ; et se il ne 
l ont , il lor feront honte et 
domage . et quant il oyrent ce , 
si l alerent noncier helene qui 
estoit dame de la cite ; et si tost 
comme 
ele oy nomer paris , et que ele sot 
qui il estoit , si li entra ou 
cuer et l ama molt durement . tant 
fist paris et tant porchaca que 
il vit helene et parla a lui 
et ele a lui . onques plus tost 
n orent parlé l un a l autre 
qu il s entramerent trop 
desmesureement . que vos iroie ge 
disant ? tant ont fait li troyen 
la nuit que il brisierent le temple 
et roberent et pristrent 
helene et assez des autres , et les 
mistrent en lor nes au port , 
et siglerent et nagierent 
quancque il porent vers troye . 
et au chief de yy jorz , arriverent a 
un port devant un fort chastel 
qui a non thenedons , qui pres 
estoit de troie a yy liues . si 
descendirent li troyen ; si 
confortoit paris helene qui trop 
grant duel fesoit de son seignor , et 
de castor et de polus ses freres . 
li quel frere s esmurent apres les 
troyens en mer por rescorre helene lor 
seror et les autres qui o lui 
estoient ; mes si grant pestilence 
et si granz orages les sorprinst en la 
mer que il perirent n onques puis 
ne fu nul qui en poist savoir 
autres noveles . molt souvent 
regretoit helene et sa terre et son 
pais qu ele avoit lessié , et 
molt demenoit grant duel de ce que 
en estrange contree en estoit 
ainsi enmenee ; mes tout ades la 
confortoit paris . quant il 
furent a ce 
port arrivé , si envoia paris un 
message a troie dire et conter tout 
l afaire si comme il lors estoit 
avenu . et au matin se 
partirent dou chastel et s en 
vinrent a troie et li roys 
prianz lor ala a l encontre otout 
grant compaignie . et quant 
il virent paris et les autres , 
si lor firent grant joie , et molt 
fu li roys liez de helene que il 
amenoient : si la dona a paris 
a fame et a espouse , car il cuidoit 
molt bien par lui ravoir sa suer . 
mes quique feist joie ne feste , la 
devine quassandra fesoit duel 
et tritesce , et disoit que ele 
estoit certaine que por ice 
en seroit troie destruite et 
essilliee , sanz jamais estre restoree , 
et mainte foiz se clamoit a haute 
voiz : ' lasse , chetive , or verrai 
ge ces 
granz palais et ces granz tours cheoir 
et trebuchier , et mon pere 
et ma mere et mes freres et mes autres 
amis ocirre et mestre touz 
a mort , et tout ce avez vos fet , 
roys prianz ! " . puis redist ele : 
' ha , ecuba , bele mere ! comme vos avez 
fet doloreuse porteure 
et sofferte de nos quant il convient 
que par le fruit de vostre ventre 
morions tuit , et troie et toute 
la contree en soit destruite 
et essilliee ! ha , franches dames et 
franches puceles ! com vos devez 
plorer et faire grant duel de voz parenz 
et de voz amis que vos verroiz 
ocirre de jor en jor ! he , las ! ou 
seront tant de lermes 
prises comme il convendra a plorer ? 
pleust ore a dieu que ge ne 
feusse 
onques nee ! " . tant fesoit grant duel 
et demenoit toz les jorz 
que ce estoit merveilles a touz 
et a toutes 
qui la veoient , ne nus ne la 
pooit apesier . et por ce la fist li 
roys prianz enmurer en une chambre 
loing de gent ou ele demora 
grant piece . mes atant se test 
orendroit li contes a parler de 
helene et des troiens et retorne a 
parler dou roy menelaus 
et des grizois . 

ci endroit dit li contes et la 
devine histoire le tesmoigne 
que li roys menelaus estoit en 
parthe molt dolenz et corrociez 
de ce que paris et li troyen li 
avoit fet de sa fame helene 
qu il avoient enmenee en lor terre , 
et d autres dames et damoiseles 
qui o lui estoient , et en 
avoient brizié et robé de nuit 
le temple a la 
deesse venus lorsque len celebroit 
sa feste . et endementresqu il 
demenoit son duel , vint li roys 
agamenon son frere , qui molt 
estoit preuz et hardiz , riches 
et sages . si commenca a 
reconforter 
son frere et dist : ' biaux freres , qu 
est ce ? comment vos demenez 
vos ? teziez vos et lessiez tel 
duel a faire et gardez 
que desoremais ne faciez chiere ne 
semblant de ce que li 
troyen vos ont fait . car ainsi ne 
doit mie faire qui se veult 
vengier de ses anemis , ne ainsi n ont 
pas fet nos ancessors qui ont 
eu si grant los de tout quancque il 
ont par maintes foiz 
entrepris . 
mais prenons conseil et querons 
enging comment nos nos puissions 
vengier des troyens noz anemis , et 
mandons nos amis par toutes 
terres ; si sera mieulz a faire que 
duel demener " . quant li roys menelaus 
ot oy ainsi parler son frere , si en fu 
molt liez et dist : 
' or le fesons donc hastivement , car 
jamais n avre joie tantque soie 
vengiez de cels qui ce m ont fet " . 
et ainsi le firent comme 
agamenon l ot dit et devisé , et 
manderent par toutes contrees ou il 
cuidierent avoir amistiez que 
tuit feussent assemblé en 
parthe , 
garni de nes , d armes et de chevaux et 
tout lor pooirs au port de remesse 
pour vengier la grant honte et le grant 
domage que li troyen 
li avoient fet . et quant les grizois 
sorent ces nouveles , chascun 
dit endroit soi que molt volentiers 
iroit a tout son pooir . 
si vindrent achilles , patroclus , 
thalamon et ulixes , et nestor 
envoia 
querre toute sa gent , et si i 
vindrent neptolemus , palamides , 
polidarius et lachoen et li roys de 
perse et li roys briseyda 
et molt d autres dont li contes ne 
fet pas mencion , que trop 
i avroit a dire et a conter ; et 
tuit i vindrent bien 
esforcieement , et de touz cels que nos 
avons nomé n i ot onques 
neis un qui ne feust roy ou 
conte ou duc . et quant il furent 
tuit assemblé , si firent 
mestre et seignor et conduiseor d aux 
toz le roy 
agamenon qui molt estoit sages , 
vaillanz et preuz en guerre ; et 
si ne le firent mie pour ce que ce 
feust le meillor d aux , 
ainz en i avoit d ausi granz 
seignors et d ausi sages comme il 
estoit . 
a cele assemblee pristrent conseil 
que il s en iroient a athenes la 
grant cite , que molt i seroient mielz 
que il n estoient ilec , si come il 
lor estoit avis ; et il le firent . 
li roys agamenon i ot de micenes 
son pais cent nes toutes garnies ; et 
li roys menelaus en i ot 
yy de parthe son pais ; et entre 
acharles et prothenor en orent 
cent 
et yy toutes nueves ; et entre 
le duc alaphus et li quens almus 
en orent yy dou pais d orcanie ; 
et de la terre de fascidis 
en orent pothagus et celidus yy 
bien garnies ; et 
phalameniex en i ot yy de la terre 
de salemine , et si amena o lui 
theucer et anfimac et dorion et 
polidamas et thessus , qui tuit 
estoient granz seignors ; et li roys 
nector en i ot yy de 
son pais bien appareilliees ; li roys 
thoas en i ot yy de la terre 
de kallias ; et merins des mionois en i 
ot yy de la terre de 
mioine ; et de la contree de moine en i 
orent capus ayaux et 
helenus yy bien garnies ; filithoas 
et santipus , dont li uns 
estoit dux et li autres quens , en i 
orent yy de la terre de 
celidoine ; merion et domerius en i 
orent yy bones et forz ; 
ulixes en i ot yy et nemenius yy 
dou pais de tigris ; 
et de la terre de palage , en orent 
patroclus et prothessalaux yy ; 
li dui fil au kaliffe dampolifri et 
moxanus en orent de la terre 
des traciens yy bien garnies ; et de 
la terre d orcomenie en i ot 
eripilus yy sanctipus et 
antimachus en orent de la terre 
sauvage yy , et de la terre d aufrize 
en i ot achilles yy , 
et d une ille de mer qui est apelee 
deredon en i ot theophilus 
yy ; et polibetes et lyochin , qui 
cousin estoient , en i orent de 
la terre 
de larize yy ; thelenus , alimodes et 
ervallus i amenerent de lor 
pais yy barges ; et li roys carpamenus 
en i ot de son pais ; 
yy et patroilus en i ot yy de 
la terre de minesse ; 
thenedus en i ot yy de la terre de 
pile ; et de la terre 
de capanie en ramena capanor yy ; 
menethes et dathemenus en 
ramenerent de lor pais yy et 
quant il furent tuit assemblé 
en trouva que il estoient , que 
roy que duc que grant seignor , 
yy et chascuns estoit venuz 
molt esforcieement de bons vessiaux , 
d omes , d armes , de chevax et de viandes . 
et tant i ot que nes que barges 
que galies que coques que ussier et 
que autres vessiaux tuit fort 
et bien garni que trop a envis les 
porroit nus nombrer . 

et quant il furent ainsi tuit 
assemblé , si firent un grant 
parlement hors de la cite . lors dist 
agamenon : ' biax seigneurs , 
ci a molt grant gent assemblee , et 
molt est fox li roys 
prianz qui a nous a pris enhastie 
et molt aime poi et lui et ses 
genz et son pais ; et vraiement ge 
croi qu il a ci tiex 
yy persones que celui des yy qui 
moins de pooir a venroit 
bien a chief des troyens . mais une chose 
loeroie , que nos envoissions 
au dieu pollum au temple de neldelfox , 
qui n est gueres loing 
de ci , que il nos certefiast a quel 
chief nous porrons venir 
de cest afaire " ; et lors distrent il : 
' vos distes bien " . si i 
envoierent maintenant achilles et 
patroclus . et quant il vindrent 
au temple de nedelfox , si entrerent 
enz et aorerent le dieu pollum , 
et a grant crieme et a grant devotion 
sacrefierent un molt biau 
sacrefice et requistrent lor message ; 
et li devins respons lor dist : 
' alez et dites au grizois que au 
chief de yy anz avront 
victoire et lor guerre achevee " . et a ice 
jour meismes estoit ausi 
venuz calcas de troie , un molt sage 
home et bien lestrez , 
au temple de nedelfox , que li roys 
prianz et li troyen i 
avoient envoié por prier et 
requerre au dieu pollum comment il se 
maintenroient de lor guerre ; et li 
devins respons li dist : ' ne 
retornes mie a la cite de troie 
mais va t en a athenes avec les 
grizois , et soies avec aux , et ne les 
lesses retorner arriers 
tantque la cite de troie soit 
prize et essilliee , que ainsi le 
covient a estre , que li dieu le 
vuelent " ; et il le fist ainsi . 
si s entraquointierent ensemble 
entre achilles , patroclus et kalcas , 
et dist li uns a l autre ce que 
il estoient venu querre , 
et le respons que pollum lor avoit 
fet , et s en alerent 
ainsi ensemble ou les grizois 
estoient assemblé . et quant il 
furent 
a athenes , si dist achilles au grizois 
que il avroient seurement 
victoire si comme li devins respons li 
avoit dit . apres lor a 
conté calcas mot a mot comment li 
roys prianz et les troyens l 
avoient 
envoié a pollum por savoir comment il 
se porroient desfendre : ' si me 
commanda pollum et dist que ge ne 
m en ralasse mie arriers 
a troie , ainz m en venisse ca a 
athenes et feusse o vos tantque 
la 
cite de troie feust destruite . si 
sai bien que cil de troie m en 
blaumeront et herront molt 
durment , mais ge aime mielz obeyr 
au dex que au troyens . mes toutevoies ge 
vos loe que vos 
facoiz ce que vos avez 
entrepris " . quant les grizois orent 
oy ainsi parler calcas , si en furent 
molt lie et distrent qu 
il mouvroient l andemain au matin , et 
il si firent . et 
quant il furent parti dou port , il n 
orent pas grantment alé que un 
grant tormenz let et acreux les 
sorprist , dont il cuidierent 
bien tuit perir . si fist lors calcas 
un esperiment , et vit et sot 
que cest torment lor avenoit por ce 
que il n avoient fet sacrefice 
a la deesse dyana , et que molt s en 
estoit corrociee ; si lor dist : 
' il convient par force que nos 
aillions en la silve de lyda 
et ilec convendra 
que len li face sacrefice " . et au 
plus tost qu il 
onques porent tornerent cele 
part et i alerent . quant ill i 
furent , 
si sacrefia li roys agamenon a la 
deesse dyana molt humblement , 
et quant il ot sacrefié , ele s 
acorda a aux et apres se 
mistrent 
en lor nes et siglerent et 
nagierent tant comme il porent 
vers 
troie ; et li mestres emirail d aux 
avoit non filotetes , qui molt 
estoit 
preuz et sages de la mer . et tant 
ont nagié et siglé qu il 
vindrent es contrees de troie et 
pristrent un molt fort chastel 
qui estoit au troyens . et apres 
vindrent a thenadon , un molt 
fort chastel de grant maniere qui 
estoit pres de troie , a yy milles 
a aler par terre ; et quant cil dou 
chastel les virent , si s 
armerent 
et issirent hors , et se 
desfendirent molt vigrosement . la 
orent 
les grizois molt grant domage , mes a la 
parfin fu li chastiaux pris 
et toz cels qui enz estoient morz 
et ocis . 

apres ce que li chastiaux de thenadon 
fu pris et conquis des grizois , 
et toz cels qui enz estoient morz 
et ocis , firent les grizois 
un parlement . si parla agamenon 
premiers et dist : ' molt doit 
len hayr orgueil , car maint mal en 
vienent ; neis li dieu n ont 
cure d ourgueil , ainz en pranent 
grant venjance aucune foiz . et nos 
somes ci molt grant gent , et 
somes ja entré en la terre des 
troyens , 
et si lor avons fet honte et domage . 
et si suis certains que se 
nos volons , nos confondrons et 
destruirons la cite de troie et 
tout 
le pais , mes molt devrions estre 
lie se nos le fesions a bon 
droit et a bone cause . 
et il est bien chose seue comment 
ceste guerre conmenca , 
et comment li roys laomedon fu morz 
et troie destruite et touz 
les troyens morz et ocis , et molt lor 
fu la perte tres 
grant de si petit mesfait . et avec 
tout ce nous requist apres li 
roys prianz de pes , et nos manda 
que nos li rendissions sa suer 
que nos avions si longuement tenue , 
et riens plus de tout l autre 
mesfait que nos li avions forfet ne 
nos demandoit ; vraiement 
ce nos vint de grant orgueil quant nos 
ne li rendimes et 
envoiames , que molt estions 
mesfaiz envers aux ; et por ce 
deussions 
bien avoir amé la pes . et sachiez 
por voir que se nos eussions 
renvoié esyona , ja paris ne 
feust entrez en nostre terre ne n 
eust pas 
enmené helene , pour quoi ge loe 
que nos en facions tantqu il ne nos 
soit mie torné a orgueil et que 
se il leur en meschiet , 
que li blaumes en soit leur . si 
seroit bon que nos 
mandions par noz messages au roy 
priant que il nos rende helene , 
et que il nos vieigne amender le 
forfet que paris a mesfait 
a nos et en nostre terre . et se il ce nos 
veult faire , 
que volons nos plus ? len ne 
doit mie toz jorz faire dou pis 
que len porroit . se nos avions 
helene , ge voldroie que nos 
feussions 
arriers retornez en noz pais a nostre 
honor . et ce ne di ge mie 
par coardize , que ge ne soie certains 
que nos avrons victoire sor 
aux , 
mes que ge voldroie bien que nos 
echevissions orgueil " . apres ce i 
ot 
molt de paroles dites entr aux 
d uns et d autres mes a la 
parfin s acorderent il que il li 
envoieroient . si i envoierent 
dyomedes et ulixes qui molt 
estoient 
sage et bien parlant , et il 
furent molt bien appareillié et 
richement , 
et monterent sor lor palefroiz et s 
en alerent au roy priant et li 
distrent lor message si comme 
agamenon leur avoit enchargié . et 
quant li 
roys prianz les ot oy , si dist 
' certes se li grizois me tenissent 
prins en lor prison et ja eussent la 
baillie de toute ma terre , 
il ne me deussent mie requerre ce 
que il me mandent ; car se ge le 
fesoie , 
bien en devroie estre honi et 
vergondé . est ce donc l amende 
que il 
me vuelent faire de mon pais qu il 
essillierent et degasterent , 
et de mon pere et de ma mere et de mes 
autres amis qu il ocistrent , et de 
ma suer qu il enmenerent et ont 
tenu tant longuement en servage 
et en hontage ? et ensorquetout ge l 
envoie querre par enthenor , li quiex 
i ot honte et ledure ; et avecques 
tout ce , il sont entré en 
ma terre , et m ont abatu de mes 
chastiaus et de ma gent ocise ; et sor 
tout 
ce , il me mandent que ge lor 
rende helene et que ge lor 
amende 
ce que paris lor a forfet . 
sachiez que c est outrage que 
il me requierent , dont ge vos di 
que vos vos en railliez 
tost arriers , et dites a agamenon et 
a touz les autres grizois que 
il n avront ja pes a moi ne trives 
duques atantque il m oient 
amendé la honte et le domage que il m 
ont fet " . et ulixes respont 
et dist : ' molt bien avons oy vostre 
respons et ge vos di 
que vos sachiez bien que la chose 
ne demorra mie ainsi , ainz 
seroiz 
souventefoiz assailliz ; et de par les 
grizois nos vos desfions 
des ore en avant " . et atant se 
departirent dyomedes et ulixes , et 
chevaucherent duques a l ost aux 
grizois , et entrerent ou paveillon 
agamenon et li ont dit et conté 
le respons au roy priant , veant 
toz les grizois , et que il l avoient 
desfié et li et les troyens de 
par 
les grizois ; et quant agamenon et les 
grizois oyrent ce , si 
affermerent 
la guerre et distrent qu il s 
aprocheroient plus pres de troie 
que il 
n estoient . adonc envoierent il 
achilles et thelefus qui fu filz 
hercules , 
en fuerre en un pais que len 
apeloit messe , qui molt estoit 
plenteis 
de toz biens . et quant li roys de messe 
et cil dou pais virent 
que les grizois estoient entré 
en lor terre et que il desroboient 
le pais si , issirent a bataille et 
se combatirent a aux molt 
vigrosement ; et la ot molt grant estour 
et fier , et grant ocision 
d omes et de chevaux d une part et d 
autre . si avint ilec que 
achilles encontra le roy de messe 
et le feri si durement que a terre 
l 
abati et li fist plaie mortel , puis 
s abessa et le volt ocirre , 
quant thelefus le garanti , qui le 
couvri de son escu ; et pria et 
dist 
a achilles que il ne l oceist mie , car 
il n avroit mie le cuer de 
lui veoir morir . lors li demanda 
achilles por quoi , et il dist : ' bien 
a yy anz passez que je arrive 
par aventure en cest pais , 
et il me recut a molt grant joie et 
honora " . si ne le toucha 
puis achilles , mes pres de mort 
estoit dou cop que il li avoit 
doné . 
quant cil de messe virent que il 
orent perdu lor seignor , si s en 
foyrent li uns ca , li autres 
la la gaaignierent les 
grizois et aqueillirent si grant 
proie et si grant richece comme fine 
merveilles . et quant li roys de messe 
vit que a morir le convenoit 
et que il n avoit nul enfant , si 
dist que il fesoit hoir de son 
regne , 
por l amor de hercules son pere qui sa 
terre li avoit une foiz rendue , 
car uns roys le guerreoit et le 
voloit deseriter : ' et por ce que il 
m ayda si bien que il ocist celui 
qui chalangoit ma terre et la 
me rendi toute en pais , por ce te 
lesse ge mon regne et t en faz 
seignor . et si voi bien que il te 
poise de moi , dont ge te sai 
bon gre . si te pri que tu m 
ensevelisses comme len doit 
faire 
roy ; et gardes la terre et aimes 
la gent ; car tu es 
de bon pere , si soies bons " . et 
quant il ot ce dit , si morut 
et einsi feni sa vie . 

quant li roys de messe fu morz , si le 
fist thelefus , que il avoit fet 
roy et hoir de son regne , ensevelir molt 
richement comme roy et li 
fist faire toutes les droitures que len 
devoit faire a tel persone . 
et quant il li ot ce fait , si 
sezirent thelefus et achilles 
tout 
le pais a lor volente et garnirent 
molt tres bien les fortresces 
de la terre . apres ce se parti 
achilles por aler arriers a l ost 
des grizois . si dist li roys thelefus 
qu il s en iroit avec lui , et 
achilles dist : ' ce ne feroiz vos 
mie , ainz demorez en cest pais 
et vos tenez bien garniz de ble , de 
vin et de viandes por envoier 
en nostre ost se mestier en avions " . 
einsi se parti achilles dou roy 
thelefus , et erra tantqu il est 
venuz a l ost des grizois 
ou il fu molt honorez et a grant joie 
receuz . si lor a conté mot a mot 
tot son affaire , et comme thelefus 
estoit demorez roys dou pays de 
messe , qui molt estoit planteis 
de toz biens , et comme il li avoit 
dit que il se tenist garniz de ble , de 
vin et de viandes ' por envoier 
a nostre ost se mestier en aviens " . 
et de ce furent molt liez les 
grizois et distrent que ce 
avoit esté bon apensement , que 
bien lor 
porroit avoir mestier . apres dist 
achilles : ' seignor , un poi vos 
vueil 
dire et conter de cels qui 
vindrent en l ayde dou roy priant . 
dou 
royaume de sezile i vint li roys 
bustor , pantalus et adrastus , qui 
amenerent molt bele chevalerie et 
bien appareilliee . et de la contreee 
de europe i vint mesacus , karas , 
macius et nestius . et de lacomme qui 
tant est bon pais , i vint un 
merveilleux amirant qui estoit 
apelez eufremes . de la duchee de laize i 
vint potius . et dou royaume 
de cysonie li roys ruffus . de la terre 
de trace li roys feleus et li dux 
archanus . et de la terre de poene li 
roys pretesimus qui amena o lui 
tropeus , un sien cosin qui molt 
estoit preuz et vaillanz . 
de la contree de frize i vindrent 
dui roy , li roys miscene et calamus . 
de la terre de boece i vindrent 
affimas , foyns li preuz et 
anficas qui longuement s 
entrestoient guerroié , mes en ce 
tans 
estoient en pais . de bocine , un 
royaume molt sauvage , i vindrent 
boetes et son frere epytrus . dou 
royaume de falfagloine qui estoit 
molt 
lointaing pais , i vint li roys 
phelimenis qui estoit li plus 
granz 
homs que len poist trouver en nul 
pais ; et grant merveille fu de 
ce que il vint de si loing , car molt 
amena grant compaignie et bele 
avecques lui , qui armez estoient , trop 
desguiseement et molt richement 
aorné . de ethiope i vint li roys 
perses et amena o lui nemangon 
le fil sa suer , qui molt estoit 
riches chevaliers et preuz et 
hardiz . 
et si i vint herses , uns nobles 
princes qui molt estoit preuz 
et vaillanz , et estoit sires d 
une cite qu en apele nochieres , 
et amena o lui grant compaignie d 
archiers qui tuit estoient 
plus noir que more . et chascun 
de toz les autres que ge 
vos ai nomez amena o soi grant 
compaignie de bons chevaliers 
toz armés et bien appareilliez , et 
tuit estoient bien garni 
de vin et de viandes et de tout ce que 
mestier lor estoit , et dient 
qu il desfendront bien la cite des 
grizois " . lors firent les 
grizois un conseil entr aux et 
distrent qu il iroient 
assegier la cite . si firent toutes 
lor nes armer et appareillier et 
aprochierent vers la mer et 
pristrent port . li premiers qui 
issi 
des nes , si fu protheselaux qui molt 
estoit preuz et garniz de 
bones genz , et apres lui issirent 
touz les autres grizois . et quant les 
troyens les virent , si issirent 
de la cite qui ainz ainz et qui 
mielz mielz , et les assaillirent au 
descendre des nes . la ot une 
molt doloreuse bataille et molt grant 
perte i recurent les 
grizois , et molt plus eussent 
esté grevé ce ne feust 
ulixes et li roys protheselaux qui 
merveillosement le fesoit 
bien . et par devers les troyens le 
refist molt bien roy perse qui 
molt de bons archiers avoit avecques 
lui . et palamides et achilles 
sostenoient molt grant fes de la 
bataille ; si vint palamides 
en son poindre et encontra quanor , 
qui cousins estoit au roy mangnor , 
et le 
feri si durment de sa lance que il 
le tresperca d outre en outre et 
l abati mort en la place . mes sor 
touz les troyens le fesoit bien 
hector , 
car il ocioit et abatoit 
quancque il ateignoit avant lui ; si 
encontra 
par aventure le roy thessalaux enmi sa 
voie , et le feri si durment 
parmi le cors d une lance que il li 
perca le cuer ou ventre , 
dont les grizois furent molt dolent 
et corrocié car il estoit 
bons chevaliers , preuz , riches et 
puissanz de grant manere . et molt 
eussent esté plus domagié les 
grizois que il ne furent , quant 
achilles 
i vint otout grant compaignie de bons 
chevaliers , li quel firent 
merveilles d armes et les ont 
reculé et mis par vive force 
dedenz la cite . et il estoient ja 
vers la nuit ; si retornerent les 
grizois a lor navies et firent hors 
traire tentes et paveillons 
et se logierent droit devant la 
cite ; et sachiez que li olz 
estoit molt merveilleusement grant 
et bel a esgarder . 

quant li troyen furent en lor cite , 
il distrent que il istroient 
hors a l andemain matin et les 
assaudroient . lors establi li 
roys 
prianz hector sire et mestre de tout 
son ost , li quiex ordena 
et establi yy batailles , et en 
chascune eschiele avoit grant 
foison 
de bons chevaliers . en la premiere 
eschiele estoit clancon de lice , 
qui 
roys estoit de la terre de lice . en 
la seconde eschiele estoit 
li roys cicinalor de trace . en la 
tierce estoit li roys 
miceres de frize et avec lui santipus 
et alcamus . en la 
quarte estoit troylus , qui molt 
fu bien armez et appareilliez , 
le quel quant hector le vit si 
bien appareillié dist : 
' vostre proesce et vostre grant 
hardement me fet grant poor 
que vos ne vos enbatez tant avantque 
vos n en puissiez 
retorner " . en la quinte eschiele 
estoit li roys hupoz li granz 
de larise , qui molt avoit de granz 
chevaliers o lui . en la siste 
estoit remus li roys de cysonie , 
et polimadas fu sires 
et commandierres de cele eschiele . en la 
septieme estoit 
li roys de peonne ; de cels fu sires 
deiphebus . en l uitieme 
estoit ruffus li filz gohas , li 
quiex aloit armez en bataille 
sor un molt riche char de grant 
maniere dont les roes estoient 
d ebenus et estoient bendees et 
ferrees de fin or , et les limons 
estoient de fin yvoire ouvré molt 
soutilment , et li tabernacles 
d en haut estoit couverz d un 
cuir bouli d olifant ouvré a pierres 
precieuses et d or et d azur , et dui 
dromadaire le treoient et 
menoient ; si estoit molt regardez 
de toutes genz . en la 
nueviesme fu li roys frion et 
esdras , et les ot en conduit 
pitagoras , un des trente filz le roy 
priant . et la dizieme eschiele 
conduit hector , et ot o lui touz 
cels qui estoient nez de 
la cite et yy de ses freres de par 
son pere , dont li uns ot non 
oudiniaux , li secons antonius , li tierz 
cedras , li quarz delons , 
li quins silicions , li sistes 
quintaliens , li septimes fomedelus , 
li huitiemes quassibilanz , li nueviesmes 
dynas d aron et li 
diziemes doroscalus , qui filz 
estoit a la damoisele mahez qui 
molt 
estoit de grant biaute et morut 
de lui a l enfanter . et quant 
hector ot ainsi ordenees toutes ses 
eschieles , si fist ouvrir 
une des mestres portes de la cite 
qui dardanides estoit apelee ; 
et il estoit montez sor un 
merveilleux destrier , qui galatee 
estoit 
apelez , que orans la faee li avoit 
envoié , la quele l amoit 
sor toute riens , mes hector ne volt 
onques avoir compagnie de lui . 
puis s en vint hector au roy priant et 
li dist : ' biau pere , 
nos itrons hors et vos , soiez au 
portes a toutes les genz 
a pie que vos avez , et gardez que 
vos n issiez hors se 
ge ne le mande ; car se la chose 
tourne par devers nos a 
desconfiture , 
que vos nos recevoiz si que vos n en 
aiez reproche " ; et li 
roys dist : ' biax filz , ge le fere 
volentiers si com tu l as dit , 
car ge ai molt grant fiance en ta 
proesce " . et avec le roy 
prianz demora yy de ses filz 
des trente . li uns ot non 
minelus , 
einsi furent ordenees les eschieles 
et d une part et d autre 

quant les grizois et les troyens 
orent ordené lor batailles , si 
chevaucherent les uns contre les 
autres . et li premier qui 
assemblerent si furent hector 
et patroclus , qui molt estoient bon 
chevalier et corageux . si briza 
patroclus sa lance et hector 
le feri de tel ayr que il li mist 
le fer de la lance parmi le 
corps , et le trebucha en la place 
tout mort . et quant merions vit 
patroclus mort , si en fu molt corrociez , 
quar il s entramoient 
de grant amor ; si broche cheval des 
esperons contre hector 
et le fiert de tel maniere que a 
terre le fet verser ; et prins 
eust esté , ce ne feust 
troylus qui li vint a secors et le 
remonta ; 
lors vint ilec li dux d athenes et 
abati troylus , mes assez 
tost fu remontez , quar il estoit 
preuz et hardiz et legiers . 
quant me regart , si se mellerent 
touz les uns contre les autres : 
la ot merveilleux grant et fier 
estour et tres doleruse ocision 
d une part et d autre , dont granz 
annuiz seroit dou raconter . 
si avint que polidamas ocist melans , 
qui nies estoit helene , 
dont li roys menelaus fu molt 
corrociez ; apres rocist le roy 
celidus , qui amis estoit a la reyne 
de femenie . et thelamon vint 
et abati polidamas a terre ; si l 
enmenoit pris li roys menelaus , 
quant hector i sorvint , qui le 
requeust . a la parfin ne porent 
endurer les troiens , quar trop 
estoient grant gent les grizois , 
mes merveilleusement bien le firent 
les yy freres hector , qui estoient 
ses freres tant solement de pere li 
roys thoas feri si 
quasibilans , qui estoit uns des 
yy filz au roy priant , 
que mort l abati , dont li troyen 
furent molt corrocié . et li roys 
hurez , qui molt bon archiers estoit , 
feri hector d une saeste 
parmi le vis , mes hector li corut 
sus et le feri de tel force parmi 
la teste d une espee que il li fendi 
en yy moistiez , et chei mort 
a terre . apres choisi hector merion 
et brocha contre 
lui de tel ayr , que a terre le 
trebucha et puis l ocist . que vos 
iroie ge toute jour contant des uns 
et des autres , 
mesque tantque la bataille fu grant 
et doloreuse et 
que molt i ot de morz et d 
afolez d une part et d autre , 
tantque tuit li camp en estoient 
couvert ; mes trop granz annuiz 
seroit a tout dire et conter ce 
qui fu fet a cel estour , 
quar il n est nus qui poist 
nombrer ne nomer cels 
qui morz et afolez i furent d une 
part et d autre . mes a la 
parfin furent grizois desconfit , et 
eust esté fin de 
la guerre se fortune l eust soufert ; 
mes thelamonius ajaux , qui 
cousins estoit hector et fu filz 
esyona la suer au roy priant , 
li quiez estoit avec les grizois , 
et toz jorz s estoit combatuz 
a hector , si avint qu il s 
entreconnurent et s entrefirent 
molt 
grant joie ; et le volt hector mener a 
troie por veoir son parente , 
mes il n i volt aler quar il dist qu 
il en seroit blaumez des grizois : 
' mais ge vos pri " , dist il , ' que vos 
facoiz retraire vos genz , 
que molt nos avez hui domagié " . et 
ainsi le fist hector com 
thelamonius li requist , et fist 
retraire sa gent , 
et entrerent en la cite ou il 
furent molt honoreement et a grant 
joie receu . lors manderent les mires 
qui estoient en la cite , 
et lor fu dit qu il alassent par 
tout visiter , guerir et saner 
de lor pooir les bleciez et les 
navrez ; et il si firent . 
cele nuit ne sot riens prianz de son 
fil qui avoit esté morz en la 
bataille . quant li grizois furent en 
lor tentes et paveillons , 
il pristrent conseil de requerre 
trives tantque li mort feussent 
enseveli et les plaiez gueriz ; si i 
envoierent . et quant li troyen 
entendirent ces noveles , si s en 
conseillierent et l ostroierent , 
et lors furent plevies trives et d 
une part et d autre . et quant il 
orent 
ce acordé , si ala chascun 
querre et reverchier son ami entre les 
morz , ou champ ou la bataille avoit 
esté ; la fesoient li ami au 
morz , chascun dou sien , grant duel , et 
tel bret et tel cri i avoit 
d une part et d autre que len n i 
oist pas dieu tonant . 
mes sor touz cels qui ploroient 
et fesoient duel , le fesoit 
achilles de patroclus qui morz 
estoit , quar molt s entramoient , 
et souvent se paumoit sor lui et se 
lesdengoit et disoit en 
complaignant : ' ha , las ! com ci a 
male destinee de ce que ge onques 
vos envoiai en la bataille sanz moi ! 
maleoite soit l ore que 
ge ne fui la ou celui vos 
ateint ainsi , quar se ge i eusse 
esté , 
ge ne sai home qui vos eust mort 
sanz moi ! ha , biaux dolz amis ! 
ja estiés vous tant bel , tant 
preu et tant sage , ne il n 
est nus qui vostre pareil 
poist trouver en tout le monde . 
comment ont ce souffert li dieu qui 
m ont tolu le meilleur ami 
que ge eusse ? certes ge usere 
des ore en avant toute ma vie en 
pleurs 
et en lermes , et si vos vengerai se 
ge en puis venir en point , et 
i metre toute m entente " . quant 
longuement ot ainsi demené et fet 
son 
duel , si le fist enbaumer et ensevelir 
molt richement . d autre part 
refist li roys agamenon ensevelir 
molt honorablement le roy 
prothesalaux et merion . et ausi 
firent tuit li autre , chascun 
de son ami , et ne finerent onques de 
yy jorz touz entiers de 
cerchier , de querir et d ensevelir 
chascun son ami . d autre part 
refirent 
li troyen ensevelir quassibilanz , le 
fil au roy priant , et le 
mistrent ou temple de verneris , et 
molt le plorerent et firent 
grant duel tuit si frere et li troyen , 
quar trop estoit 
preuz et vaillanz et amez de son 
pere et de toz le troyens . 
et quant cassandra , la fille au roy 
priant , oy le duel que li troyen 
fesoient de lor ami qui avoient 
esté mort en la bataille , si dist 
a haute voiz : ' he , genz haye ! de quoi 
faites vos tel duel ? 
or vient que vos le devroiz 
faire , que encore verroiz vos l ore 
que 
yllions et toute la cite de troie 
sera abatue et essilliee , et si 
sera prochienement . et maleoite 
soit la destine que paris 
amena onques helene en cest pais ! 
car pour lui maint bon 
chevalier en perdront les vies , et 
tout ce pais en sera essilliez " . 
et ce disoit ele souvent en audience 
de toutes les genz et encore en deist 
ele plus , qui li eust souffert . mes 
quant li roys prianz vit 
que ele ne se voloit refraindre ne 
por un ne por autre , si la 
fist mestre en une chambre et enserrer 
loingn de gent , 
que ele ne feust oye des troyens , car 
molt lor fesoit ce mal 
qu ele aloit disant . 

quant les grizois orent enseveli 
touz les morz de lor partie et 
que li plusors des navrez 
furent auques gueri et sané , 
si firent un parlement comment et en 
quel maniere il porroient 
plus grever lor anemis ; et ausi 
firent les troiens . mes ce 
ennuioit 
molt a palamides , et ne li estoit 
mie bel , que agamenon estoit 
sires 
et conduisierres de l ost au grizois . si 
avint que trives 
faillirent ; si s armerent et 
appareillierent chascun dou 
mielz qu il pot ; si issirent les 
troyens de la cite tuit 
monté et appareillié et bien 
ordenez por combatre , et agamenon et 
touz 
les grizois refirent autretel . 
la veissiez maintes banieres 
et maintes enseignes despliees , et au 
vent venteler , mainz hauberz et 
maint hyaume flamboier et reluire , et 
chevaux et destriers qui molt 
estoient biax et bien 
appareillié et engrant de corre . 
si avint 
que hector brocha des esperons 
tout premier contre achilles , 
et l ateint et feri de tel force 
que a terre l abati ; mes il 
estoit preuz , vites et legiers ; 
si fu tost remontez et puis 
s entrecorurent sus molt asprement , 
et longuement dura la bataille 
entr aux yy , et molt s 
entreblecierent durment ; et s il n 
eussent 
eu si tost secors comme il orent , 
li uns ou les yy ensemble 
eussent esté mort en la place . 
mes les uns lessierent corre 
contre les 
autres tout outreement et s 
asemblerent tout peleetmelle ; 
et fesoit chascun a son aversaire 
dou pis que il povoit . 
dyomedes et troylus s 
entrabatirent ; li roys menelaux 
encontra 
paris et le feri molt durment , mes 
paris , qui molt estoit bons 
archiers , le feri d une saeste parmi 
le vis , dont il le navra 
malement . apres feri si achilles , qui 
molt forsenez estoit 
de la navreure au roy menelax , un des 
trente filz au roy priant 
qui avoit non dorcalus , que mort l 
abati a terre , dont li troyen 
furent 
molt corrocié . si abati prothenor 
de boece jus dou cheval hector et 
volt panre et enmener son cheval 
galathee , mes hector , qui a pie 
estoit , le feri si de s espee 
que a terre l abati tout mort , 
dont se fu grant domage au grizois , 
quar molt estoit bons 
chevaliers et seurs . et puis 
monta hector sor son cheval 
galathee 
et se feri en la bataille molt iriez , 
et ocioit et abatoit quancqu il 
ateignoit avant lui . que vos 
iroie ge tant longuement contant ? 
molt 
i ot merveilleuse grant ocision d une 
part et d autre , et molt 
i furent morz et afolez de vaillanz 
chevaliers par lor proesces . 
mes li greignors meschies et la 
greignor perte en fu a cele foiz au 
grizois ; si se retrestent arriers a lor 
tentes , et li troyen en 
la cite , por ce qu il estoit tart . 
quant les grizois furent a lor 
tentes , il alerent tuit au tref 
agamenon , li quiex lor dist : 
' biax seignors , sachiez que noz 
ancessors furent et preuz 
et vaillanz , n onques ne firent 
chose qui nos puisse estre tornee 
en reproche ; por quoi ge vos pri que 
la dignete et la noblece 
que noz ancessors ont toz jorz 
maintenue ne soit mie par nos 
abessiee ; car se nos ne venons a 
chief de ceste besoigne que nos 
avons 
entreprize , toute l oneur que noz 
ancessors ont eue ca en arriers 
sera 
perie , et nos et nostre pais diffamé 
et vergondé ; et se nos en poons 
venir au desus , ce nos tornera a 
molt grant honor , a ce que nos 
savons bien que il sont d autre 
part molt grant gent , 
quar cil de sezille i sont cil 
de puille , cil de calabre 
et une partie de roumenie , cil de 
ytalie , cil de perse , cil 
de femenie , cil de macedoine , et de 
maint autre pais i sont 
molt de granz genz assemblez . mes 
tout ce n est riens envers 
nos , et sor ce que vos savez bien que 
li devin respons nos ont 
dit que nos les devons voincre et 
venir a chief de ceste besoigne , 
qui nous est grant confort . mes 
prenons garde comment 
nos porrons panre ou retenir hector , 
le fil au roy priant , 
car c est celui qui plus nos 
greve et qui plus de mal 
nos a fet ; et se il pooit estre 
morz ou retenuz , nos n avrions mes 
que faire , car il seroient si esperdu 
que il n oseroient istre hors 
a bataille " ; et il distrent que il 
disoit voir et s acorderent 
molt bien a ce que agamenon ot dit . si 
dist chascuns que volentiers se 
peneroit de lui retenir ou ocirre . et 
li troyen furent a troie fesanz 
grant joie dou domage qu il avoient 
fet au grizois , et graces 
et oblations en rendirent aus dex . 

a l andemain bien matin , les grizois et 
les troyens s apareillierent 
et armerent chascun dou mieulz 
qu il pot , et quant il furent 
tuit appareillié , il issirent a 
la bataille et les uns et les 
autres . 
si avint que agamenon et hector s 
entrencontrerent molt 
asprement ; , si briza agamenon sa 
lance , mes hector le feri si 
durment 
que il l abati a terre , et mort ou 
retenu l eust , se ne feust 
achylles et li roys menelaux et 
ulixes et polibetes et neptolemus 
et helenus et palamides et li roys 
polidarius li gras 
et quarlachus et archelaux et 
thelamonius aiaux et li roys 
menetes et li roys de quartage et li 
roys erualus et li roys philitoas et 
theseus , 
et avec aux molt grant compaignie de 
bons chevaliers qui tuit i 
sorvindrent . et d autre part i 
sorvindrent paris et tuit si 
frere 
et li roys pandralus et li roys 
hapez et adrastus et li roys 
, et maint autre baron dont ge n 
avroie a piece nomé les nons , et 
chascun 
ot molt grant compaignie de gent o 
soi . lors commanca li estourz grant 
et cruel ; si poist len veoir testes 
et braz et piez copper , et 
homes et chevaux ocirre . et tant en i ot 
d une part et d autre , en 
petit d ore , de morz et de navrez que 
touz li champs en estoit couverz , 
n onques mais si grant ocision d omes 
et de chevax entre tout le 
monde n avoit esté , car il n 
est nus qui pas les poist 
nombrer , ne ce n estoit fors fine 
merveille a regarder a l 
encommencement 
que de la bele chevalerie qui i 
estoit et d une part et d autre , 
et molt fu let a veoir au departir , 
quar li champ estoient tuit 
senglant et couvert d omes et de chevaux 
morz et ocis la . 
s entrencontrerent agamenon et 
pandralus et s entreporterent 
a terre des chevaux . et menelaux 
feri si paris que il le fist 
cheoir par desus la crope dou cheval , 
dont paris ot molt grant honte 
por helene , qui estoit en hault 
aus murs de la cite , qui bien connut 
et l un et l autre aus armes que 
il portoient . et ulixes abati 
a terre adrastus et enmena son 
cheval . palamides porta a terre 
polidamas , mes assez tost fu remontez 
quar preuz et legiers 
estoit . li roys thelemus abati 
le roy calcas et molt le navra . 
li roys philimenis trebucha a 
terre le roy d athenes et enmena 
son cheval , quar il chey molt navrez . 
li roys miceres abati et ocist 
le roy de quartage ; philitoas et remus 
s entrencontrerent de tel 
ayr qu il s entreporterent a terre . 
et li roys thiseus et li roys 
d arese brochierent l un contre 
l autre et verserent et 
trebuchierent a terre li uns de 
l autre , et furent andui 
malement bleciez . li roys thelamon et 
li roys sarpedon s 
entrencontrerent 
de tel force que li uns et li autres 
cheyrent a terre de tel ayr 
que il furent longuement en la place 
sanz aux mouvoir ; et cuida len bien 
qu il feussent mort , et navrez 
furent molt malement . 
thoas et achilles , qui parenz 
estoient , virent et 
apercurent hector , 
et brochierent contre lui et le 
greverent molt malement ; 
et hector , qui preuz , forz et 
puissanz estoit , lor livroit 
assez 
poine et bataille , mes ocis ou pris 
eust esté por la grevance qu 
il avoit toute jour souffert , quant 
li fil au roy priant non 
mie de fame espouse , qui bon chevalier 
et preuz et hardiz 
estoient , i sorvindrent , qui molt 
bien se prouverent a cele enpointe . 
la ot thoas coppé le nes et l 
enmena deiphebus qui bons 
chevaliers 
estoit en prison en la cite , li quiex 
estoit venuz a la rescousse 
de hector avec les filz au roy priant 
non mie d espouse . 
et quant achilles vit thoas son 
cousin si mal atorné , et que len le 
menoit en prison en la cite , si en 
fu molt dolenz et corrociez , 
mes n en pot plus faire a cele foiz . 
que vos iroie ge tant 
longuement contant ? quiconques 
voldroit dire et ramentevoir toutes 
les chevaleries qui i furent d une 
part et d autre , et qui bien le 
fist et qui mal , trop porroit 
ennuyer a aucuns dou dire et de l 
escouter , mesque tant i ot des morz 
et des afolez d une part 
et d autre qu il n est nus qui 
pas les poist nombrer . 
et plus encore en i eust eu , mes li 
jorz lor failli et la nuit les 
sorprist ; si se retrestrent les 
troyens en la cite et les 
grizois en lor tentes , et molt se 
complaindrent et les uns 
et les autres dou domage qu il 
avoient eu en cele jornee . 
