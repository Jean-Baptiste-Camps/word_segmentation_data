apres de ce que sainz jasques qui premiers praacha en galice , fust raportez per la mer des jherusalem , ou herodes l ocit , per acuns de sas disciples en galice per les pechiez de acuns fust en cel leu arrier mise la foiz , et furent mascreant jusque a temps de charle le grant emparaor de rome , qui anchacai fors les sarrazins et les mescreanz . 
cil charles , puisqu il ot aquis a granz labors mains raiaumes , c est a savoir angleterre , galles , alemaigne , baioire , loroine , borgoigne , lumbardie , britaigne , et autres regions et citez san numbre des l une mer jusque a l autre , il les tolli as sarrazins et les soumist a crestieins , et ot propos de reposer et qu il n alast plus en bataille . 
il regarda dever le ciel et vit une voie d estoiles encomencant des la mer de frise , tendant entre alemaigne et lumbardie , entre galles et aquitanie , et droit trespassant per gascoigne , bescle et navarre et aspaigne , jusque a galice ou estoit adonques asconduz li cors de saint jasque l apostre , et come charles pansest en ces choses per nuit , uns hons pleins de tres grant beaute apparut a lui et li dit , ' beaus fiz , que faiz tu ? 
" et cil li respondi , ' qui es tu , sire ? 
" et saint jasques li dit , ' je sui saint jasque , apostres jhesu crit , fiz zebedee , freres sain jeham evangeliste , cui nostre sires eslit por praachier sus la mer de galilee , cui herodes occit de glaive , cui li cors repose en galice apressez laidemanz des sarrazins . 
por quoi je mervoille molt que tu qui tantes terres es acquises , ne delivres ma terre des sarrazins . 
por quoi je te fais a savoir quar ensic cum nostre sires t ai fait le plus puissant des rois terriens , ausic t a il esleu entre toz por delivrer ma terre de la main des moabitieins , et por apparaillier plainemant ma voie , et per ce tu acqueres la corone de gloire . 
la voie des estoiles que tu as vehu ou ciel , signefie que tu vanras ensamble tun grant ost por combatre a la gent paenimme , por delivrer ma voie et ma terre , por venir orer en m englise et en mun sepulcre , et t an iras des ces contrees , jusque a galice , et apres toi mainte puple i vanront en pelinaige des l une des mers jusque a l autre , por ce qu i puissent empitrer perdon de lor mesfaiz , et qu il recompoient les los et les miracles de nostre seignor , et iront des ton temps jusques a la fin dou munde . 
et i vai tant tost cum tu porras , quar je te sera en aide en totes choses , et por tun labor je te empitrerai vers nostre seignor la corone de vie , et si serai tes nuns en grant los jusque en la fin . 
" en tel meniere apparust li apostres a charle . 
et ces choses oies , charles apparailla ses gens et ses oz et antrai en espaigne por combatre contre les persiens . 
la premiere cite que charles essoija fu pampiloine . 
et sis devant celi sanz panre per trois mois . 
il fist sa priere a nostre seignor , ' beaus sire jhesu criz , por la cui foi je sui venuz en ces contrees por combatre contre les mescreanz , done moi panre ceste cite a l onor de ton nun . 
o tu bieneurez sainz jasques , se ce est voirs que tu apparissas a moi , done la moi panre . 
" et tantost per le don de deu et per la priere saint jasque , li mur cheirent de fonz en fonz . 
ce fait on lassai ces qui vorrent recevoir baptoisme , et les autres occit on toz . 
cest miracle oi , li sarrazin venoient a devant de charle et li aportoient trehu et li randoient les citez , et fut tote cele terre desouz son trahu . 
et cum la gent sarrazine veoient les francois si noblement vestuz et apparailliez , il gitoient arriers lor armes et les recevoient en pais et a grant honor . 
et vint plainement karles visiter le sepulcre saint jasque , et des enqui s en alai jusque a perron , et fichai en la mer sa lance et randi graces a deu et a saint jasque qui l avoit jusque enqui amené , quar il ne pooit aler en outre . 
et fist a baptier les mescreanz de galice per la main turpin l arcevesque , c est a savoir ces qui se vosirent convertir qui encor n estoient baptizié . 
et ces qui ne se vorent convertir fist a occirre ou a metre en la prison des crestiens . 
des enqui s an alai per tote espaigne des l une des mers jusque a l autre . 
les citez et les plus granz viles que charles acquist adonques en galice sont cestes : totes ces citez prist charles . 
les unes a bataille les autres sanz bataille charles acquist forsque luserne qui est en vaulvert qu i ne post pranre . 
a la fin vient il devant et l et sist devant per yy mois , et fist priere a deu et a saint jasque . 
li mur cheirent et est en dessert jusque a arendroit . 
uns granz gorz noirs i sordi ou ai granz paisons noirs . 
aucunes des dites citez acquistrent devant challe le grant li roi de galles et li emparaor de alemaigne , qui puis revindrent as paiens jusque a temps de charle . 
et apres sa mort maint roi et maint prince se combaterent en espaigne contre las sarrazins . 
clodovees premiers rois des francois crestiens , clotaires , dagobers , pupins , charle martes , karles charvoz , loys et karlemaignes soumirent en lor temps tote espaigne . 
ce sont les citez que charles maldit quant il les ot acquises par grant travail , et por ce eles sont sanz habitors : luserne ventose , capparre et adanie . 
charles destruit les ydoles et les vaines ymaiges qu il trova en espaigne forsque l ydole qu on apele salancadis qui est en la tere alandaluph . 
li sarrazin tesmoignent que li ydole de mahumet , la quele il aorent , il la fist en son nun , et enclot dedanz per enchantemant une legion de dyables qui tienent per si grant force cele ydole que nuns n a puet brisier . 
come acuns crestiens an apruche , maintenant est perilliez , et quant uns sarrazins i vient por aorer , il s an repaire toz sains . 
se acuns oiseaus se assiet desus il muert maintenant . 
en la rive de la mer est une pierre de anciene ovre de main sarrazine ; 
per desouz est large et quarree , et per desus estroite , et si est de tant de haut come uns croz suet voler . 
sus cele pierre est cele ymaige , qui est de bon archal , en forme d ome , tornee sa face devers oriant , et en sa dextre main tient une grant cler . 
et dient li sarrazin que cele clers li charra de la main en l an que li rois sera nez en france qui metre tote espaigne a la loi crestienne . 
et quant il verront que la clers sera choite , il escondront lor richeces et s en fuiront . 
charles acreust le sepulcre saint jasque et s englise de l or et de l argent que li roi et li prince de espaigne li donerent , et fist enqui demorance per trois anz por aorner le leu ; 
et i estaublit avesque et chenoines selonc la reigle saint ysidore avesque et confessor , et la ornai avenanment de cloches , de pailes , de livres et de autres ornemanz . 
et dou remenant dou tressor qu il raportai de espaigne il fist maintes englises , c est a savoir l englise de nostre dame de aquisgraine , l englise de saint jasque en cele meis vile , l englise de saint jasque a boorge , l englise de saint jasque a tolouse et celi qui est en gasquoigne entre la cite qu on dit axe et saint jeham de sardue en la voie de saint jasque , l englise de saint jasque a paris entre saigne et mont martre , et fist abbaies sanz compe per le monde . 
quant charles fu repairiez en france , aygolanz acquist la terre de aspaigne et occit ces que charles avoit lassié por garder les chasteaus et les citez . 
et quant ce oit charles , si repaira arriers en espaigne ensamble ses aoz des quex miles de angeliers estoit guierres . 
come li aoz charle fust hostalez a baione , il avient qu uns chevaliers qui avoit nun romariques fu molt malaides et pruchains de la mort , qui se confessa et comunia . 
et comanda et zz suen cusim qu il vandast son cheval et donast l argent as clers et as beseignous . 
le chevalier mort , cil cui il ot comandé vandi le cheval yy sols , et les despandi en boire et en maingier et en robes . 
mas por ce que li vanjance nostre seignor suet estre pruchenne a ceus qui mal font , li mors apparut a celui qui avoit recehu le pris dou cheval , apres sa mort per yy jors et li dit , ' saiches tu que deus m ai perdoné mes mesfaiz . 
mas por ce que tu es retenu a mal droit les choses que je t avoie comandé a doner por le remede de m arme , j ai esté en gries poines per yy iors . 
por quoi je te fais savoir que tu seras demain en enfer et je serai en paredis . 
" li mors se departi et li vis se esvoilla toz espaontez et le recumpai l andemain a toz . 
et ces de l ost parlanz ensamble de cele avanture , li dyable vindrent sus celui criant et ulant en samblance de lyons , de lous et de veaus , et le ravirent vif et sain entre les autres . 
cil fu quis per monz et per vaus a pie et a cheval , et ne post estre trovez . 
et cum li ooz s an trespassast per les desers de la terre des navarrois per yy jors apres ce fait , li cors fu trovez sanz l arme toz debrisiez en l autace d une roiche desus la qui ai bien trois legues de haut , a yy jornees de la cite ou il fu raviz . 
li dyable orent enqui lasié le cors et l arme an orent porté en enfer . 
por quoi cil qui retienent ce qu on doit doner et qu on comande a doner en armone , seront perpetuaplemant dampné . 
come charles et miles querissient aygolant per espaigne , il le troverent per avanture en la tere qu on dit de campis , sus le fluve qu on dit ceia en une praerie de tres grant plenace , ou quel leu karle fundai une abbaie en la quelle repossent sainz faucons et sainz primitis martyr , et i ai arandroit grant vile et grasse . 
et quant charles s apruchai de l ost aygolant , cil li manda bataille a sa volunte yy contre yy , yy contre yy , yy contre yy , yy contre yy , yy contre yy , yy contre yy , ou zz contre zz . 
charles an envoia yy contre yy des aygolant , et li sarrazin furent vaincu . 
apres yy contre yy ; 
et li sarrasin furent vaincu . 
apres yy contre yy et li sarrasin furent occis . 
apres yy contre yy , et une partie de sarrasins furent occis et li autre s an foirent . 
apres ce aygolanz getai ses sors et coigneus que charles perdroit et li mandai qu il venissent l andemain en plaine bataille ; 
la quel chose fu acordee des parties . 
et acun de crestieins qui eurent apparaillies lor armes le soir devant la bataille , ficherent les hastes de lor lances totes droites devant les aberges en terre . 
et l andemain il les troverent cuvertes de escorce et fuillies , et c estoit signes de ceus qui devoient recevoir martyre en la bataille . 
et cil , qui furent molt merveilleus , les trancherent apres la tere . 
et les racines qui demorent , creurent en meniere de perches , et devindrent grant arbre qui encore apparissent en cel leu , et maintes an i avoit de fraigne . 
et ce fut grant joies por le profit des armes , mas granz descroisemanz des cors . 
a celui jors , bataille essamblee des parties , yy des crestieins i furent occis , et li dux miles , li peres roolant , i receut martyre avec ces cui les lances foillirent . 
et chevas charle i fu mors . 
et charles demorai a pie ensamble yy crestieins toz a pie enmi les sarrasins , et trait joouse s espee et an tranchai mains des mescreanz per le moitant . 
et deviron le vespre les parties se retrairent a lor aberges . 
et l andemain quatre merquis de lombardie ensamble yy . 
homes a armes vindrent en secors a charle . 
et quant aygolenz le sot il s an foi as contrees dou liege et charles s an repaira en france . 
en ceste bataille puet on entandre ces qui se combatent por ihesu crit . 
quar ausi cum li chevalier charle apparaillerent lor armes devant la bataille , ausi nos nos devons apparaillier et garnir de bones vertuz por combatre contre les vices , et devons avoir foi contre heresie , charite contr aine , largice contre avarice , humilite contre orguil , chastey contre luxure , assiduel orison contre la temptation dou dyable , povrete contre les deliz dou munde , perseverance contre desperance , taisiblete contre tancom , obedience contre la volunte humaine , et ensic serai nostre lance florie a jor dou juise . 
molt bieneuree et bien florie sera ou paradis li arme de celui qui loiament se combatrai contre les vices . 
et ausi cum li chevalier charle furent mort en bataille por la foi , ausi nos devons mortifier en nos les vices , et nos devons garnir per saintes vertuz por ce que nos puisiens avoir le signe de victoire orné de flors ou regne celestial . 
apres de ce , aygolanz amassai genz sanz numbre , c est a savoir sarrazins , morastains , moabitieins , ethiopieins , turs , affriqueins , persieins , et texephum le roi de arabe , borrca le roi d alixandrie , avitum le roi de bugie , opinca le roi d agabie , fatimum le roi de barbarie , ailis le roi de marroch , aphinorge roi de maiorice , maimunt le roi de meques , ebrahim le roi de sibile , altumaior de cordubie , et s an vient jusque a la cite de agenni en gascoigne et la prist . 
et enqui il mandai a charle qu il venist a lui en pais a petite mesnie et il li donroit granz richaces , yy chevas chargiez d or et d argent s il voloit obeir a lui . 
et ce disoit soulemant por ce que il le voloit coignostre et occirre en bataille . 
mas charles pansa bien cele fraude , et vient a lui ensamble yy armeures de fer jusque a yy milles de la cite de agenni . 
et enqui les escondi , et manai avec lui yy chevaliers jusque a une montaigne pres de la cite , et enqui lassa ceus , et muai son vestemant ; 
son escul mis darriers dos , sanz lance , avec lui zz soul chevalier s an vient a la cite . 
et cil de la cite lor dirent qu il queroient . 
et il respondirent qu il estoient mesaigier charle , envoié a roi aygolant . 
et cil les menerent jusque a roi . 
li quel dirent , ' charles nos envoie a toi quar il est venuz , ansic cum tu as comandé , atot yy chevaliers et voet estre tes chevaliers se tu li dones ce que tu li es promis . 
por quoi il te mande que tu veignes ausic , avec toi yy de tuens , parler a lui paissiblemant . 
" et aygolanz se armai et lor dist qu il repairassent et li diessient qu il l atendast . 
et aygalanz ne savoit pas que ce fust charles qui parlet a lui . 
et charle le coignut molt bien et regardai de quel partie la citez estoit plus de legier a prandre , et vit les rois qui laianz estoient , et s an repaira as yy de ses chevaliers , et des enqui repaira as yy . 
et aygolanz les ensugui atot yy por occirre charle . 
mas cil le panserent bien , si s an foirent . 
et charles repaira en france et mist ensamble en infinite de genz et s an vient arriers a la cite de agenni . 
et mist le siege devant , et i demora sanz pranre yy mois . 
et a septime mois il apparailla ses engins devant les murs , mangones et trues et chasteaus de bois . 
quant ce seut aygolanz il s an foi de nuiz et ensi de la cite per les pertus des chambres privees , et trespassa le fluive de guarone qui cort delez la cite et ensic aschapai de mains karle . 
et l andemain charles antrai en la cite et occit des sarrazins bien yy , et aucun s an achaperent au noant per la guarone . 
des enqui s en vient a sanctones qui estoit adonques de sarrazins , et enqui demora , il et ses genz . 
et charles le segui et li manda qu il li randest la cite . 
et cil ne vost , mas sailli fors en bataille contre lui en tel meniere qu il s acorderent que la cites fu a celui qui vaincroit . 
et le soir devant le jor de la bataille , les parties apparaillies a la bataille des does parties as prez qui sont entre le chastel qu on dit talaburgus et la cite delez un fluive qui ai nun charanta , aucun des crestieins bouterent lor hastes en terre totes droites , et l andemain il les troverent foillies et cuvertes de ascorce , c est a savoir cil qui devoient recevoir martyre por defandre la foi . 
et cil trancherent lor hastes apres la terre lief et joiant de si bel miracle , et se mistrent premerain en la bataille et occirrent mainz sarrazins . 
a derriers il furent coroné per martyre et bien estoient cil yy mil . 
et li chevas charle i fu occis . 
et charle reprist force et occit tot a pie mainz sarrazins . 
et cil qui furent alassé de l occision qu il orent faite , s an foirent en la cite . 
et charles les enseguit et environa toz les murs de la cite forsque celui devers le fluive . 
et aygolanz s an foi par le fluive , et charle l enseguit et li occit le roi de arabes et le roi de bugie et mainz autres paiens deviron yy . 
adonques s an foit aygolanz et passai le pors de cysere et s an vient jusque en panpeloine . 
et mandai charle qu enqui l atendroit por bataille . 
et quant ce oit charles si s an repaira en france et mandai son effort per tote sa terre , et que cil qui le segroient fusient fors de servitute et il et lor hoyr apres lor a toz jors , mais et que li francois ne servissient plus a diverse nation , et fusient totes mauvaises costumes abatues per totes les parties de sa puissance de ces qui le segroient en aspaigne contre les mescreanz . 
et toz ceus qui estoient en prison il delivrai , et les povres fist riches , et vesti les nus , et les esquiers mist en habit de chevalier et fist ses amis de ces qui estoient desavré de s amor , et acordai ces qui estoient en guere et randi as deheritez lor honors . 
toz ces qui savoient d armes et les esquiers il fist chevaliers . 
amis et enemis privez et estrainges toz acompaignai a lui por mener en espaigne . 
et je turpins de par deu les essoilloie de lor pechiez , ces meismement qui le roi segorent en bataille contre les mescreanz . 
adonques s an alai charles , emsamble lui yy de barons combatanz , contre le roi aygolant et contre les mescreanz . 
ce sont li nun des plus grant combateors qui furent avec lui . 
je , turpins , arcevesques de rains , qui lor doneve cuer de combatre et les absoilloie de lor pechiez et se me combatoie mainte foiz contre les mescreanz . 
roolanz de blois li nies charle , fiz a duc milon d angelier et de berte la seror charle , atot yy homes combatanz . 
et fu un autres roolanz de cui nos ne facons or pas ci mention . 
oliviers cuens de gennes , li fiz rainie le conte , avec lui yy . 
estouls de langres li fiz a conte othon , avec lui yy arastains , rois de britaigne , avec lui yy angeliers dux d aquiteine , avec lui yy , et cist estoient esmé d armes et meismes de arc et de saiates . 
a temps de celui angelier estoit uns autres cuens en aquitaine en la cite des pictaviens dou quel nos ne parlons pas ci . 
mas cist angelers dou lignaige des gascons estoit dux de la cite d auquitaine la quele siet entre limozins et boorges et poictiers , la quele cesar augustes fist premeraine en ces contrees , et l apelai acquitaine , a la quele il somist boorges , limoiges , et poitiers , sanctones et engolisme ensamble lor provinces , por quoi toz cil pais est apelez aquiteine . 
cele citez , apres la mort angelier , n ost onques puis duc , mas fu tote gastee por ce que cil de cele cite furent tuit mort a glaive en roncevaus , ne onques puis n i ot habitanz . 
jofroiz li rois de burgales , ensamble lui yy , s an alai avec charle en espaigne . 
gelier , gelins , salemons compains estoul , bauduins li freres roolant , gondebues rois de frise , avec lui yy de barons , oellus cuens de nantas ensamble yy , arnauz de bellande ensamble yy , naaman dux de baioarie , avec lui yy , ogier rois de dacie , avec lui yy et de celui chant on bone chancon por ce qu il fist marevoille sanz numbre , lambers princes de boorges , avec lui yy , sanxes dux de borgoigne , avec lui yy et costantins de rome , avec lui yy , qui fist apres la traison . 
et li oz de la propre terre charle estoit de yy milliers sanz les genz a pie qui estoient sanz numbre . 
cist devant dit furent combateor renummé , li plus puissant des autres baron de jhesu crit qui essaurent ou munde la foi crestieine . 
ausi cum nostre sires ensamble yy apostres et ses disciples acquist le munde , ausic charles rois de france et empareres de rome acquist aspaigne a l onor de nostre seignor ensamble ces combateors . 
et tuit cist ost furent mis ensamble as landes de burgale et covroient tote cele terre de lonc et de large a does jornees . 
de yy miles de lonc ooit on le son et confrois de ceus . 
arnauz de bellande passa premiers les pors d cysaire et vint a pampiloine . 
apres lui estouls li cuens et ses genz . 
apres , arastains li rois et angeliers li dux ensamble lor oz . 
apres li rois gundebues et ses genz . 
apres oigiers et constantins ensamble lor oz . 
a dariers vient charles ensamble lui les autres oz , et covrirent la terre des le fluive de rume jusque a mont qui est pres de la cite a trois legues , en la voie de saint jasque . 
et demorent per yy jors a passer les pors . 
des enqui mandai charles a aygolant qu il li randast la cite ou il venast contre lui en bataille . 
quant aygolanz vit qu il ne pooit pas tenir la cite contre lui , eslit miez saillir en bataille contre lui que morir laidemant en la cite . 
et mandai aygolanz a charle qu il li donast treves jusque tant que ses oz fust fors de la cite , et qu il fust apparailliez a bataille et qu il poist parler a lui boiche a boiche . 
quar molt le desirroit veoir . 
quant le treves furent donees aygolanz sailli de la cite et ses oz . 
il s an alai ensamble yy de ses maiors devant le tref karle qui estoit a une mille de la cite . 
et li oz aygolant et li oz charles estoient en un plain leu devant la cite qui avoit de lonc et de large yy milles . 
la vie de saint jasque deviset les yy oz . 
et dit charles a aygolant , ' tu as aygolanz qui m as tollue ma terre en mauvaitie . 
la terre d espaigne et de gascoigne j avoie acquise per le braz de la puissance deu , et mis a la loi crestieine , et toz les rois tornez a mon empire . 
et quant je fu retornez en france , tu as mes genz occites et mes citez et mes chateas destruiz et es tote ma terre gasté per feu et per glaive , por quoi je sui molt dolanz . 
" et quant aygolanz conust que karles parlet en sa langue arabique si fu molt merveillous et an ot grant joie . 
charles avoit apris la langue sarracine a tolate ou il avoit demoré en sa juenece . 
adonc respondi aygolanz a charle , ' je te pri que tu me dies , que ne t avient de droit heritaige , que tas peres ne tes aives ne tes besaives ne tient onques , por quoi tu l as tollue a nos genz ? 
por ce , " dit charles , ' que nostre sires jhesu criz qui fist le ciel et la terre ai esleu nostre gent cristieine devant totes genz et lor ai doné la signorie de tot le munde . 
et ta loi sarrazine j ai torné a nostre loi tant cum je pois . 
molt est desroveinanz chose , " dist aygolanz , ' que nostre gent soit subjaite a la vostre , et que vostre loiz vaille miauz que la nostre . 
nos avons mahumet qui fu messaiges deu , que dex nos dona , les cui commandemanz nos tenons , et avons deux toz puissanz qui nos dient les choses a avenir per le comandement mahumet , per les queux nos vivons et reignons . 
aygolant , " ce dit charles , ' en ce erres tu . 
quar nos tenons les comandemanz deu ; 
vos tenez les vains comandemanz d un vain home . 
nos creons et orons deu le pere et le fil et le saint esperit ; 
vos aorez le dyable en vaine ymaiges . 
nos armes vont en paredis per la foi que nos tenons , et les vostre vont en enfer le puant . 
por quoi il apert que miez vaut nostre loiz que la vostre , et por ce je te di que tu praignes baptaime tu et ta genz , et vif , ou tu vien en bataille contre morir vileinemant . 
ce ne ferai je pas , " dit aygolanz , ' que je praine ne autres de ma gent , por laissier mahumot le deu omnipotant . 
mas nos combatrons fort contre toi et ta gent , per tel covant que se nostre loiz vat miez que li vostre et plus plaisanz a deu , que nos vainquions . 
et se li vostre plait plus a deu que li nostre , que vos vainquiez , et soit en rapruche as vaincuz perpetualment , et los et gloire a ces qui vaincront . 
ensorquetot que ma genz est vaincue et je remaigne vis , je me baptizerai . 
" la quel chose fu outroie de l une partie et de l autre . 
et tantost furent esleu yy chevalier crestiein contre yy sarrazins en champ de bataille et se a combatre per tel covant . 
et maintenant furent occis li sarrazin . 
apres an envi on yy contre yy et li sarrazin furent occis . 
apres en envi on yy contre yy et li crestien furent occis quar il doterent la mort si s anfoirent . 
et ce puet estre aproprié a feiaus qui se combatent en cest munde contre les vices . 
quar qui se veat combatre por la foi ne doi pas arriers , quar ausi cum cil sont occis por ce qu il sont arriers foii , ausi li feal jhesu crist qui se doivent formant combatre contre les vices s il retornent arriers il morront laidemant en lor vices . 
mas cil qui bien se combatent contre les vices il soremontent lagieremant lor enemis , c est les dyables , quar li apostres dit : ' nus n aura corone masque cil qui loiament se conbatrai . 
" apres furent envoié yy contre yy et li sarrazin furent occis . 
apres yy contre yy et li sarrazin furent occis . 
apres mil contre mil et li sarrazin furent occis . 
et ce fait il prirent treves et vient aygolanz parler a charlon et li dit que la loy des crestieins estoit meilleurs que cele des sarrasins . 
et promist a charle que l andemain il et ses genz se baptizeroient . 
en tel meniere il repaira a sa gent et dit as rois et as plus granz qu il se voloit baptizier . 
et comandai a ses genz qu il prissient tuit baptoisme , la quel chose li un refuserent et li autre l otroierent . 
la treve donee d aler et de venir por cause de baptaime , aygolanz s an vient a charle et le trova a mangier deviron l ore de tierce et maintes tables deviron lui . 
et de ces qui manjoient et seoient as tables , li uns estoient chevalier , li autre moine noir , li autre chenoine , li autre clerc , et autres genz en divers habiz . 
cil demandai charle d un chascun per order queux genz ce estoient . 
et karles li dit , ' cil que tu voiz de blanches vesteures et de rochoz per desus vestuz , ce sont li avesque et li provoire de nostre loy , qui nos exponent les comandemanz de la loy et nos essoillent de nos pechiez , et nos donent la beneicon nostre seignor . 
ces que tu voiz en noir habit ce sont abbe de relligion qui ne cessent de aorer nostre seignor por nos . 
ces que tu voiz vestuz de sorpeliz per desus , ce sont chenoine regulier qui tienent la vie des sainz et prient ausic por nos et chantent masses et matines et hores de nostre seignor . 
" entre ces chose vit aygolanz yy povres en chaitif habit seanz a terre sanz taible et sanz toaille qui avoient po a boire et po a mangier , et li demandai de ces . 
charles li dit , ' ce sont li messaige nostre seignor que nos paissons chascun jor de costume souz le numbre des apostres . 
" adonc dit aygolanz , ' cil qui sont deviron toi sont bien estruit qui sont en bel abit et vivent a plante . 
et cil cui tu diz estre mesaiges nostre seignor , por quoi muerent il de fain et sont loinz de toi et laidemant mené ? 
mal sert a son seignor qui ansic sert a son serjant . 
la loi que tu disoies estre bone , tu la demostres estre fasse . 
" et por ce il ne se vosit baptizier , mas prist congie et s an repaira a ses genz et li mandai a l endemain bataille . 
et charles entandi que aygolanz refusa estre baptiziez por les povres qu il vit si laidemant mener ; 
si les fist vestir honestemant et doner a mangier et a boire honorablement . 
se charles perdi en ce que li povre estoient vilmant que aygolanz ne prist baptaime , que sera de ces a jor dou juigemant qui laidemant traitent les povres ? 
quar il covenrai oir , que nostres sires lor dira , ' departez vos de moi mal estruit , et an alez en feu perdurable . 
quar quant j avoie fain vos ne me donastes a mangier . 
" et por on doit panser que li loiz et li foiz nostre seignor vaut pou ou crestien , s ele n est aemplie per euvres ausi cum li apostres le tesmoigne , ' ausi cum li cors est mors san l arme , ausi la foiz est morte sanz euvres . 
" ausi cum li rois paiens refusa baptaime por ce qu il ne vit pas les droites ovres de baptaime en charle , ausi dotai je que nostre sires ne blasmoit en nos la foi de baptaime por ce qu il n aura trové en nos les ovres que baptoimes requiert . 
l andemain vindrent ensamble tuit li armé des does parties por combatre per les dites covenances des does loiz . 
li oz charle fu de yy , li oz aygolant de yy . 
li crestien firent yy oz et li sarrazin yy oz . 
la premiere des sarrazins fu tantost vaincue , et li secunde apres . 
et quant li sarrazin virent lor perde si se mistrent ensamble et aygolanz ou moitant . 
quant ce virent li crestien si les enclorent de toz sans . 
de l une partie fu arnauz de bellande et ses oz . 
de l autre part estouz li cuens et ses oz , de l autre part arastains et ses oz , d autre part gondebues li rois , d autre part ogiers li rois , d autre part costantins , d autre part charles ensambles toz lor oz . 
arnauz de bellande corrut premiers sus les sarrazins et an occit et trabucha a dextre et a senestre tantqu il vient a aygolant qui estoit ou moitant de ces , et l occit a s apee . 
maintenant firent une grant criee et corrurent li crestien sus les sarrazins de totes pars , et les occirent toz masque le roi de sibile et altumajor de cornubie . 
cil s an foirent a pou de sarrazins . 
et tant i ot de sanc espandu que li vainquor i avenoient jusque as genouz . 
li sarrazin qui furent trové en la cite furent tuit occis . 
et ensic se combati charles por la foi contre aygolant et l occit , por quoi il apert que li loys crestieine sormonte totes autres loiz . 
et por ce tu , crestieins , qui auras bien tenue la foi et de bon cuer , tu seras sus les anges em paradis avec jhesu crit . 
se tu i voez monter , croi fermemant quar totes choses sont en puissance de avenir a bien creant . 
et charles , liez de si grant victoire , s an vient jusque a pont d arge en la voie de saint jasque . 
aucun des crestieins por envie de avoir les richeces des sarrazins qui mort estoient , retornerent arriers sanz le saichant de charle . 
li quel se chargerent d or et d argent et se mistrent a retor apres l ot charle . 
mas artumajors de cornubie , qui s estoit esconduz entre les montaignes , et li sarrazin qui avec lui estoient , lor corrurent sus et les occirent toz et bien i ot des mors jusque a un millier . 
et cil tienent la samblance de ces qui se combatent por lor pechiez contre les vices et puis se rechiesent et repairent arriers . 
quar ausi cum cil , puisqu il orent occis lor enemis et vainquz , repairerent por coveitisse as mors et il furent vaincu et occis per lor enemis , ausi chascuns feaus qui ai vainqu ses vices et ai pris sa penitance ne doit repairier arriers as mors , c est as vices , por ce qu il ne soit occis de ses enemis , c est des dyables . 
et ausi cum cil qui repairerent as despoilles d autrui perdirent la presente vie et furent mort , ausi un chascun relligieus qui ont delassié le siegle et se metent arriers as besoignes terrienes , il perdent la vie celestiaul et acquierent la mort perpetual . 
l aindemain dit on a charle que uns princes des navarrois qui avoit nun furre estoit en la montaigne de garzini , qui se voloit combatre contre lui . 
et quant charle fu en cel mont , ses aversaires se apparaillai de aler en bataille a l andemain contre charle . 
et charle , le soir devant ce que la bataille fust , pria nostre seignor qu il li donast signe sor ces qui devoient morir en la bataille . 
et l andemain , les oz armees , signes de croiz roige apparut sus les espalles de ces qui davoient morir en cele bataille . 
les quex charles fist enclorre en son oratoire qu il ne morissient en bataille . 
et quant furres fu occis et yy de navarrois et de sarrazins qu il avoit en sa compaignie , charles vient a ces qu il avoit mis en garde por eschuir la mort , et les trova toz mors , et cil estoient per numbre deviron yy et yy . 
et por ce cele compaignie de combateors fu tres sainte . 
quar se li glaives dou persecutor ne les occit , tote voie ne perdirent il pas por ce la corone de martyre . 
adonc prist charles le chastel de la montaigne de garzini et tot le pais de navarrois . 
apres ce denunc on a charle que a nagere estoit venuz fernaguz de la lignie goliath , que li amiraz avoit enqui envoié emsamble yy turs de babiloine por combatre contre charle . 
cil ne doutet lance ne seate et avoit la force de yy homes les plus fors . 
et maintenant charles s en alai a nagere . 
et quant fernaguz sot sa venue il sailli fors de la cite et demandai toz souz la bataille encontre un autre . 
et charles li envoia premiers oigier le denois . 
et li geanz vient a lui et le prist a son braz dextre et l an potai veanz toz en son chastel ausi com se ce fust une petite brebiz . 
il avoit , yy coudes de autace et le visaige le lonc d un coude , et le nef le lonc d une paume , et sui braz et ses cuisses le lonc de yy coudes , et sui doi le lonc de yy paumes . 
et apres li envoia charles rainaul de albe espine . 
et celui porta li gehanz a un soul braz en la chartre de son chastel . 
apres li envoia costantin de rome et oellus le conte , et ceus il an portai en prison , l un a dextre l autre a sinestre . 
apres i envoia jusque a yy combateors dos a dos , et ces mist toz en chartre . 
quant ce vit charle se n i osai plus nul envoier , masque roolanz prist congie de charle d aler combatre a gehant ; 
et cil li dona a enuis . 
et li gehanz le prist a sa main dextre et le mist devant lui sor son cheval . 
et cum cil le portast vers le chastel , roolanz , reprisse force , aians fiance en nostre seignor , le prist per le menton et enversai lui et son cheval et cheirent andui emsamble a la terre . 
et maintenant il releverent andui ensamble et remonterent a chevaus . 
et roolanz trahit l espee et cuida occire le gehant . 
si troncenai son cheval per le moitant . 
et cum fernaguz fust a pie et il tenast s aspee et an menacet roolant , roolanz getai encontre s aspee et feri le gehant ou braz ou il tenoit s aspee et li cheoir a terre . 
mas ne fist point de mal a gehant . 
et quant ferneguz ot perdue s aspee , si s an vient a roolant le poin clos , et le cuida ferir . 
mas il ferist son cheval au front et occit son cheval et furent andui a pie et se conbatirent tot le jor as poinz et as pierres . 
et quant li vespres vient , fenaguz demanda treves jusque l andemain et qu il venassient ausi desgarni cum il estoient arriers en bataille . 
et la chose ausi outroie , chascuns repaira a son tref . 
et l andemain matin vindrent arriers ou champ tuit a pie . 
mas fernaguz aportai avec lui une aspee . 
mas po li valut , quar roolanz ot aporté un baston lonc et retors de quoi il le ferit tote jor et onques ne le malmit . 
et le feri ausi de granz pierres rondes de quoi il i avoit assez , et ne le post onques quasser . 
et li gehanz empitrai treves de roolant por dormir , quar granz somes l avoient pris . 
et roolanz li donai et li mist une pierre soz son chief por miez dormir . 
nuns crestiens ne l osoit adonques occirre , ne roolanz ausi ; 
quar tes estoit li estaublissemanz entre aus que se li crestiens donast treves a sarrazin ou li sarrazins a crestien nuns ne feroit enjure l uns a l autre les treves duranz , et cil qui brisie les treves sanz deffier , on l occioit . 
quant fernaguz ot assez dormi si s availla , et roolanz s essit delez lui et li comancai demander comant il estoit si fors et si durs qu il ne dotet glaive ne pierre ne baton . 
et li gehanz li dit , ' je ne puis estre navrez masque per l umberil . 
" et cil parloit la langue de espaignol , la quele roolanz entandoit bien . 
et li gehanz comancai a regarder roolant et li demandai quomant il avoit num , et cil li dit , ' j ai num roolant . 
de quel lignaige es tu , qui si fort te combaz contre moi ? 
je sui des francois . 
" et fernaguz dit , ' de quel loi sont francois ? 
" et roolanz dit , ' de la loi crestiene , et sumus souz le comandemant jhesu crit , et nos combatons por sa foi tant com nos poons . 
" et li geanz dit , ' qui est cil jhesu criz en cui tu croiz ? 
" et roolanz ' filz deu le pere qui nasqui la virge , qui fu crucifiez et seveliz et le tier jor resuscitez et s an monta arriers as ciels . 
" et ferneguz : ' nos creons que cil qui fist le ciel et la terre est uns souls deux , et qu il n ost ne fil ne pere , et ausi cum il est engendrez de nul , ausi il ne engendrai nul . 
donques est il souls dex et nun pas tribles . 
" roolanz : ' tu diz voir de ce qu il est uns dex , mas en ce erres tu que tu diz qu il n est pas triples . 
se tu croiz ou pere , croi ou fil et ou saint esperit . 
ilcil meismes dex est peres , fiz et sainz esperiz , uns dex in trois persones . 
" fernaguz : ' se tu diz le pere deu et le fil deu et saint esperit deu , donques sont il troi , ce que ne puet estre , et ne mie uns dex . 
n est pas ansic , " ce dit roolanz , ' mas un deu et triple te prachoi . 
il est uns et si est triples . 
totes les trois persones sont ensamble sanz fin et coequaus , quar ques est li peres tex est li fiz et tex est li sainz esperiz . 
as persones est aoree li proprietez , en la essence li unitez , en la majeste equalitez . 
li angel aorent as ciel triple deu et un . 
et abraam an vit trois et zz en aorai . 
ce me mostre , " dit li gehanz , ' come trois choses soient zz et je le te mostrera , " dit roolanz , ' per humaines creatures . 
ausi come en l arpe dementiersqu ale sone , sont trois choses , li ars , les cordes et li mains , et ce est une arpe , ausi en deu trois choses , sont li peres et li fiz et li sainz esperiz , et c est uns dex . 
et ausi come en l amandre sont trois choses , li curs , li cruise et li nuillous , et tot est une amandre , ausic sont trois persones en deu et zz dex est . 
ou solac sont trois choses , li blanchors , li resplendors et li chalors et tote voie c est uns solaz . 
en la dou charrot sont trois choses , li boz , li rai et li chambier , et tote voie c est une roie . 
en toi meismes sont trois choses , tes cors , tui mambre et t arme , et tote voie tu es uns hons . 
ausi en deu est unitez et trinitez . 
soit , " dit ferneguz , ' que dex soit triples et uns . 
quomant est ce que li peres engendrai le fil ? 
" et roolanz : ' croiz tu que dex fist adam ? 
" li gehanz dit qu oil . 
et roolanz : ' ausi come adanz fu de nul engendrez et tote il engendrai filz , ausi dex li peres fu de nul engendrez , et tote voie il engendra fil de lui meismes per sa divinite ausi cum il vosit devant toz les temps . 
" et li gehanz : ' ce me plait que tu diz ; 
mas comant fu faiz hons cil qui dex estoit , ce ne sai je . 
cil , " ce dit roolanz , ' qui fist le ciel et la terre et totes autres choses de noiant , cil fist le fil estre home en la virge sanz semance humaine per son saint esperit . 
de ce dotai je , " dit li gehanz , ' comant il nasqui dou vantre de la virge sanz semance de home . 
" et roolanz : ' cil qui fit adam sanz semance d ome , il fist naistre son fil de la vierge sanz semance de home . 
et ausi cum il nasqui de deu le pere sanz mere , ausic nasquit il de mere san home pere . 
" et li gehanz : ' molt me mervoil , " dit li gehanz , ' comant virge concut sanz home . 
" et roolanz : ' ausi cum li gurgillons en la feve et li vermescas ou bois , les poisons et les aisetes deuz fait avoir lignie sanz malle , portai en son cors deu et home sanz semance d ome . 
cil qui fist le premier home sanz semance d ome , lagieremant pust faire que ses fiz fust hons faiz de la virge sanz atoichemant de malle . 
bien puet estre , " dit fernaguz , ' ce que tu diz . 
mas s il fu de deu , il ne peust pas morir en la croiz , quar dex ne muer pas . 
" et roolanz : ' por ce qu il est nez come hons , il ai soffert mort come hons ; 
quar tot ce qui naist muert . 
et se tu croiz qu il nasqui tu doz croire qu il post sosfrir mort et resusciter . 
et comant croira je la resurrection , " dit li gehanz . 
' nun pas tant soulement li fi deu fu resuscitez , mas saiches que tuit li home qui furent des l encomancemant dou monde jusque en la fin releveront devant la face deu et recevront le guierredun de lor faiz , uns chascuns selon ce qu il aurai fait , ou bien ou mal . 
cil dex qui le grain de fromant fait morir , purrir en terre , et le fait revivre , craistre et fructifier , cil totes genz en lor esperit et en lor char ferai venir de mort a vie a jor dou juigemant . 
et pran la samblance dou lyon . 
se li lyons per son sofflemant fait revivre ses feons mors a tier jor , il n est pas marevoille se dex li peres resuscitai son fil a tier jor . 
se helies et helisces resuscitent mors , plus legieremant dex li peres resuscita son fil . 
et cil qui devant sa passion resuscitai mainz mors , il pot legieremant relever per lui et faire qu il ne fust detenuz per mort devant cui fuit la morz , et a sa voiz resuscitent li mort . 
je voi assez ce que tu diz , " dit fernaguz , ' mas comant il trespercai les ciels , ce ne sa je . 
cil , " ce dit roolanz , ' qui descendit des ciels , legieremant i pot monter . 
et bien pot ce faire quant il resuscita per lui meismes . 
et ce saiches per l exemple de maintes choses . 
tu voiz la roe d un molin qui tant remunte arriers come ele descent . 
li oiseaus volanz en l ar , tant cum il descent et tant monte . 
et tu meismes , se tu es descenduz d un mont , tu puez bien arriers remonter . 
li soulaz levai hjer vers oriant et descendi en occidant , et hui est relevez a son permerain leu . 
por quoi je te di que li fiz deu pot bien retorner lai don il vient . 
per tel covant me combatrai je a toi , " dit fernaguz , ' quar si li foiz que tu me diz est veraie , que tu me vainques et s ale est fause , que je te puisse vaincre , et soit en rapruche a toz jors a vainqu , et en gloire a vainquor . 
bien le voil , " dit roolanz . 
en tel meniere il encomancerent lor bataille , et roolanz corrut sus a paiien . 
et fernaguz getai le col de s aspee vers roolant . 
mas roolanz sailli a senestre et recut le cop de s aspee sor son baston , li quex fu copez . 
et li gehanz corrust sus roolant et le prist et le getai soz lui a terre . 
et roolanz , qui se vit en peril de mort , comancai a apeler la virge marie en aide , et se trestornai per desouz le gehant et prist s aspee et le ferit un petit de la painte en l umberil et se aschapai de celu . 
et li gehanz criai a haute voiz , ' mahumet , mahumet , mes dex , secor moi quar je mur . 
" et maintenant vindrent li sarrazin et l anporterent vers le chastel et roolanz s an repaira toz sains as suens . 
et maintenant li crestien s en corrurent avec les sarrazins qui portoient le cors et pristrent le chastel et la cite et delivrent lor prisoniers . 
apres ce denunc on a charlon qu ebraim rois de sibile et altumajor qui s an foirent de la bataille de pampiloine l atandoient a cordube por combatre , et avoient en aide les genz de yy citez , de sibile , de granade , de sative , de denie , de ubebe , de able , et de baecie . 
et charles s apparailla de l aler encontre . 
et quant il fust pres de cordube , cil de leanz saillerent fors et li vindrent a devant per l aspace de trois milles , et estoient li sarrazin deveron yy et li crestien yy . 
et charles ordena son ot en trois parties , la premiere des plus prouz chevaliers , la secunde de genz a pie , et la tierce de chevaliers . 
et li sarrazin firent ausiment . 
et quant il s essamblerent li sarrazin vindrent a devant de chevaliers tuit a pie qui portoient larves estranges , cornues , samblanz a dyable et tenoit chascuns d aus une clochete a quoi il sonoient formant . 
et quant li cheval de nos chevaliers oirent les voiz et le son , et il virent les signes horribles , si furent molt espaonté et s an foirent arriers come fordusans , malgre ces qui sus estoient . 
et quant les autres does parties de nos genz vidrent foir la premiere si s a foirent ensamble . 
et li sarrazin qui estoient de ce joiant , les seguirent jusque a une montaigne . 
et enqui nos fumes et les antandismes a bataille . 
et quant cil le virent si se retrairent arriers , et nos dracesmes nos tantes et fumes enqui jusque l andemain . 
et priasmes a consoil ensamble que li cheval ausient devant les eauz lancuez ou dras et les oreilles bouchies por le son et por l orriblete de ceus . 
et , ce fait , li nostre ferirent a ceus sanz redoutance et an occirent maintes . 
et maintenant li sarrazin se mistrent ensamble et enmi de ceus avoit un cher a bues sus quoi estoit drecie lor ensoigne vermoille . 
et cil avoient de costume que nuns ne foit de bataille tant cum il veist l ensoigne droite . 
et quant charles ce sot il se feri entre aus bien armez et les decopait a dextre et a senestre jusque a ce qu il vint a char et trancha a s aspee la perche qui sostenoit lor ensoigne . 
et maintenant li sarrazin furent desconfit , et an i ot de mors jusque a yy . 
et li rois de sibile i fu occis et altumajors s an foit en la cite . 
come vaincuz , en tel meniere qu il se baptizeroit et seroit ses hons et an tandroit la cite . 
et , ce fait , charles departi les terres et les provinces de espaigne a ses genz qui vosirent demorer en cele terre . 
la terre des navarrois et des baclois donai as britons , et la terre de castileinne as francois , et la terre de nagere et sarragoce as grez et a ceus de puille , et la terre d arragonis as poictevins , et la terre alandaluf delez la mer as alemanz , et la terre de portugal as daciens et as flandriens . 
en la terre de galice ne vosirent demorer li francois quar ele lor sambloit estre trop aspre . 
et des enqui en avant nuns ne s osai reveler contre charle . 
apres ce fait , charles s an alai a saint jasque , et edifiai les crestiens qu il i trovai et ceus quil estoient retorné a la mescreandise des sarrazins occit , ou il les an envoia en essil en france . 
et estaublit avesques et provoires per les citez . 
et fist crier concile de avesques et de princes en la cite de compostele , et estaublit por l amor de saint jasque que tuit li avesque et li prince et li roi d espaigne et de galice , present et a venir , obeissesent a l avesque de saint jasque . 
a yrie ne fist point de avesque , ne ne vosit qu ale fust citez , masque une vile sogesanz a seige de compostele . 
et je turpins arcevesques de rains , ensamble yy avesques , a la requeste de charlon dedyai l englise et l autel de saint jasque a jor de kalendes de joig . 
et li rois somist tote la terre d aspaigne et de galice a la dite englise de saint jasque , et comanda que chasque feus de espaigne et de galice paassient de date un chascun an a la dite englise yy deniers et por tant fusient quitte de tot servitute . 
et fut estaubli a cel jor que cele englise fust apelee seiges d apostoile , por ce que sainz jasques apostres i repose , et qu on teigne enqui sovant les conciles das avasques de tote espaigne , et que li avesques de cele cite ordenoit enqui toz les soffraganeins avesques , et les rois i coronoit por l amor de saint jasque . 
et per bon droit la foi doit estre reconcilie en cele englise , quar ausic cum per saint jeham evangeliste en ephesum vers oriant la foi jhesu criz et li sieges l apostoile est estaubliz , ausic en la partie d occident cele meisme foiz dou reigne deu et li sieges de apostoile est establie per saint jasque . 
et ce sont li siege ou raaine jhesu crit : ephesus qui est a dextre et compostele qui est a dextre les quex does provinces avienent a ces dos freres en la division des apostres . 
quar il avoient requis a nostre seignor que li uns seist a sa dextre et li autres a sinestre . 
et trois sieges de apostoile per bon droit religions crestieine a acostumé a honorer devant toz autres sieges dou siegle , celui de rome , celui de galice , et celui de ephesum . 
quar ensic cum nostre sires se transfigura en la presence de ces trois , sain pere , saint jasque et saint jeham , ausi ces trois sieges devant toz autres il comanda a honorer . 
et per bon droit il sont dit principal , quar ensic cum cist troi apostre eurent l ecellence sur toz autres apostres . 
cil troi saint leu ou il pracherent et furent seveli doivent avoir la dignete sor toz autres leus . 
et per bon droit est li premiers sieges , por ce que sainz peres princeps des apostres le dedya per son sanc et per sa sepulture ; 
compostel li secons por ce que sainz jasques fu plus granz des autres per dignite et per honor apres saint pere , et qu il fu premiers martyriez et qu il sacrai le leu per sa predication et per sa sepulture et l enlumine un chascun jor per granz miracles ; 
li tiers sieges est ephesus , por ce que sainz jehanz fist enqui s avangile , et fist enqui le concile des avesques qu il avoit mis as citez , les quex il apele anges en s apocalipse , et qu il edifiai le leu per sa doctrine et per sa propre sepulture le consecrai . 
et ce qui ne puet estre diffini ou determiné as autres sieges dou munde per aucune difficulte , en l un de ces trois sieges doit estre diffini et lealment determiné . 
en tel meniere galice , espurgie des sarrazins per la vertu de deu et de saint jasque et per l aide de charlon , est honeste jusque a jor de hores per la foi crestienne . 
li rois charles avoit bruns le chevoz , roige visaige , cors bel et avenant , et cruias de regart . 
le lonc avoit le lonc de yy de ses piez qui estoient mult grant . 
amples per rains , per les flans avenanz , gros braz et groisses cuisses , forz de mambres , saiges de bataille , apres chevaliers . 
aspan et demi avoit de face et li barbe un espan , et li nes un demi , et li frons le . 
sorcil de ses eauz avoient demi espan . 
toz estoit aspaontez cui il regadez corrociez . 
sa cincture avoit yy espanz de lonc sanz ce qui an pandoit aval . 
pou de pain mangiet , mas il mangiet bien zz quartier de chastrun , ou yy gelines , ou une hoe , ou une espalle de porc , ou zz paon , ou une grue , ou zz lievre entier . 
pou de vin bevoit , tempré de aigue . 
de si grant force estoit qu il fandoit bien zz chevalier armé de totes armes des le chief jusque a la forcheure , et son cheval aveques , a un soul cop de s espee , et extandoit a ses mains yy ferrures de cheval . 
un chevalier armé levez tot estant de terre sus sa pasme jusque a son chief . 
il estoit larges donerres , droituriers juiges , et beaus parlerres . 
en quatre festes anuas per chascun an tenoit sa cort en espaigne en corone reial et en signe de signorie , c est a savoir , a nativite , a pasques , a panthecoste et le jor de saint jasque . 
devant son tref li portoit on s aspee nue , en meniere dou signe emperial . 
deviron son lit par chascune nuit avoit acostumeemant yy chevaliers armez et crestiens , des quex li yy gardoient la premiere vigile de la nuit , li yy a chief , li yy a dextre et li yy a senestre , qui tenoient lor espees nues en l une des mains et en l autre chandoilles . 
en la secunde vigile yy et la tierce yy , qui le gardoient jusque a jor . 
et demantiersque li une partie voilliet et li autre dormoit . 
et se je vos voloie toz ses faiz recomper , trop i auroit a faire : comant galafres li amirauz le gardai en s anfance , et l ornai de habit de chevalier , et comant charles , por l amor de galafre occit en bataille braimancon le roi des sarrazins , et comant il aquist diverses terres , citez et chasteas , et comant il edifiai maintes eglises et maintes abbaies et comant il adonai maintes cors et maintes reliques de sainz en or et en argent , et comant il fu empareres de rome , et comant il alai a sepulcre et comant il an aportai la sainte croiz de quoi il aornai maintes eglises , tot ce je ne vos puis escrire quar avant me faudroit la mains et li panne que la metiere de l estoire . 
totevoie briemant dirai comant il repaira en france . 
puisque charles ot conquis espaigne et il se repairast en france , il s ostelai a et toz ses oz . 
et des enqui il mandai per guenelon a marsille le roi et a beligant son frere , qui adonques demoroient en sarragose , que li amiranz de babiloine avoit enqui envoiez de la terre de perse , qu il se baptisassient ou il li envoiassient trahul . 
li quel li envoerent , mas de cuer soduant , yy chevas chargiez d or et d argent et des richeces de espaigne . 
et envoierent as combators por baire yy chevas chargiez de vin fort et pur , et mil beles sarracines . 
et a guenelon donerent yy chevas chargiez d or et d argent et de pailles en fraude por ce qu il lor baillast en lor mains les combateor per traison . 
et cil lor outroia et an recut le loier . 
et fermee entr aus la traison per convenances , guenelons s an retornai a charle et li presentai les richeces que li roi le envooient , et dit que marsilles voloit estre crestiens , et qu il s apparaillie de venir apres lui en france , en enqui panroit baptoime et tanroit des enqui en avant de lui espaigne . 
li grant combateor prirent solemant le vin et li menor les fammes . 
et charles qui creust as paroles guenelon , apparaillai comant il passast les porz de cisare por repairier en france . 
et par le consoil de guenelon , charles comandai roolant et olivier qu il feissient l areregarde en roncevas , ensamble lor des plus granz combators , et yy crestiens , jusque a tantqu il et ses oz osient passé les pors . 
et ensi fu fait . 
et por ce que acun en la nuit devant se furent enivré dou vin sarrazenois , et acun avoien atochié per luxure les paines et le crestienes qu il avoient amenees avec as de france , il encorrent la mort . 
que vos an diroie plus ? 
demantiersque charles et guenelons et turpins ensamble yy traspassevent les pors , et li autre feissient l areiregarde , marsilles et beliganz atot yy milliers de sarrazins exirent a point dou jor des bois et des montaignes ou il s estoient escundu per consoil de guenelon per does nuiz et per yy jors . 
et firent does parties , l une de yy et l autre de yy . 
et cele qui estoit de yy encomancai corre sus as nostres per darriers et li nostre se tornerent tantost encontre et combatirent , et se comabatirent des le matin jusque a tierce , et occirrent toz les yy sarrazins . 
et li autre yy sarrazin corrurent sus les nostres qui estoient lassé et quassé , et les occirrent toz . 
li uns estoient tresparcié de lances , li autre decollé de aspees , li autre tué de cuignies , li autre trespercié de saates et de javelloz , li autre occis de bastons et de perches , li autre tuit vif escorchié de couteaus , li autres ars en feu , li autre pandu as arbres , fuer que roolanz , bauduins et turpins et ganelons et thyerris . 
bauduins et tyerris s an foirent et se escondirent as bois et ausic eschaperent . 
et li sarrazin se retrairent arriers une leugue . 
et ci puet on demander por quoi nostre sires soffra a morir ceus qui n avoient atochié les fammes . 
por ce per avanture qu il ne voloit pas qu il repairassient en lor pais et enchaissient en plus grant mesfait , mas lor vosit enqui randre per passion la corone dou reiaume des ciels . 
et ces qui eurent atoichié les fammes per fornication soffrai a encorre la mort , quar il vosit affacier lor pechiez per la passion de glaive . 
et se n est pas de croire que li debonaires dex n ait volu reguierdoner les labors trespassés e ceus qui en la fin ont reclamé son nun et confessé lor pechiez . 
ja sa ce qu il aient pechié , sont il mort en la fin por le nun jhesu crit . 
por quoi il apert cum mauvaisse est compaignie de fammes a ceus qui se voillent combatre . 
daires et antuines monerent avec aus lor fammes en bataille , et ambedui furent mort . 
alixandres sormontai daire et octoviens augustes antoine . 
por quoi en bataille ne doit avoir famme , quar ce est li empachemanz de l arme et dou cors . 
per ces qui se enivrerent et firent fornication sont signifié li provoire et li relligious home qui se combatent contre les vices as quex il ne lait ne enivrer ne estre ordoiier de fammes , la quel chose s il faient , bien saichent que lor enemi , c est li dyable , les soremonteront et si morront de perpetuel mort . 
la bataille perfaite , cum roolanz retornast souz por encerchier les paiens et il fust encorres loinz de lor , il trova un sarrazin noir quachié ou bois , le quel il astaicha a zz arbre a yy rortes , et puis montai ou mont et encerche las sarrazins , et vit qu il estoient et s an retornai a la voie de roncevas per ou alevent cil qui voloient passer les pors . 
adonques prist son cor d ivoire et comancai a corner , et a cele voiz repairerent a lui deviron yy crestiens . 
et s an alai arriers roolanz atot ces en la montaigne per les bois , jusque il vint a sarrazin qu il avoit ataschié et trahit l espee sor lui et li dit , ' se tu viens avec moi et me mostres marsille , je te lasserai aschaper vif ; 
se ce nun , je te occirrai , " quar encor ne conoissoit roolanz mersille . 
et maintenant li sarrazins alai avec lui et li mostra marsille entre les autres sus un cheval ros et qui avoit un escul roont . 
et adonques roolanz fu plus coreijeus a bataille et reprist force et se ferit maintenant as sarrazins ensamble ces qu il avoit avec lui , et an vit un qui estoit li plus granz des autres , et le fandit de s espee per le mileu et son cheval en tel meniere que li une des parties trabucha d une part a terre et li autre d autre part . 
et quant li sarrazin ce virent , il lesserent marsille atot petit de ses genz et s an foirent . 
maintenant roolanz se ferit en l ot des sarrazins et an abatit tant a dextre et a senestre qu il consegui marsille qui s an fuoit et l occit per la puisance de deu entre les autres . 
et enqui furent tuit mort cil qui estoient venu avec roolant . 
et roolanz fu feruz de yy lances et , griemant quassez de pierres , s an eschapai . 
maintenantque beliganz sut la mort de marsille si s an foit maintenant . 
tyerriz et balduins s atapissoient as bois et li autre trespassevent les pors . 
et charles estoit je montez en l aut des monz et ses oz , et ne savoit riens de cest fait . 
et roolanz , qui dolanz estoit de l occision de tanz de crestiens et qui estoit doillanz des granz cops qu il avoit doné et qu il avoit recehuz , s an alai toz souls per les bois jusque a piez des pors de cisarre , et enqui descendi desouz un arbre ou avoit une pierre de marbre tote droite en un pre selonc runcevas . 
et encor avoit il s espee avec lui bien ovree , a la quele nule n estoit comparee , fors sanz flenchir , resplandissant per grant clarte , qui avoit nun durandart , qui vat atant a dire , ' come dur col an done , " quar plus tot defaudra li braz que li espee . 
li quex la trait , et quant il l ost asgardee si comanca a plorer et dit , o tu tres bele espee , ades luissanz , de bel grant et de aveignant large , tres ferme de force , pomelee de blanc yvoire , a croiz d or resplandissanz et per desus doree , embelie de pome de beril , en toi est entailliez li granz nuns nostre seignor per devers la painte , riche per la vertu divine , qui usera plus de ta force ? 
en cui possession seras tu ? 
qui te tanra et qui te aurai ? 
cil qui te aurai en sa possession ne serai vainquz nen esbaiz ; 
il ne sera espeontez per force de ses enemis , il n aurai paor de fantosme , mas aura toz jors l aide de deu et s an sera toz jors environez . 
per toi sont destruit li sarrazin et li mescreant vaincu et li lois crestiene essaucie , li los de deu et li gloire et bone renummee acquise . 
o quantes foiz j ai vangié la mort nostre seignor per toi , et ai occis les enemis jhesu crit ! 
quant sarrazins j ai de toi decopez et quanz jueif et quanz mescrean ai je per toi destruit por l essaucemant de la foi . 
per toi est aemplie la justice de deu et piez et mains tranchié de larrons . 
per tantes foi cum j an ai occis jueif , mescreant ou sarrazin , per tantes foiz ausi cum je croi ai je vangié le sanc jhesu crit . 
o tu espee bieneuree , a cui onques samblanz ne fu jemais ne serai . 
cil qui te faorjai , ne devant toi ne apres ne fist la samblant . 
qui de toi fu feruz , il ne pot puis vivre . 
se mavais chevaliers ou quoars , se sarrazins ou mescreanz te aurai , je m an duil mult . 
" ces choses dites , il dotanz qu elle ne chait en mains de sarrazins , ferit trois cops de s espee sor le perron de marbre , qu il la voloit brisier , en tel meniere que la pierre fandi permi , des desus jusque desouz sanz empiremant de l espee . 
ci corna roolanz por ravier a lui ces qui s estoient escondu as bois por la paor des sarrazins , et por ce que cil qui estoient je passez les monz repairessient et puissent estre a sa mort , et qu il prissient s espee et son cheval , et seguessient les sarrazins . 
adonques corna il si fort que se cors fandi per le moitant et les vaines de son col et li nerf furent rot . 
et cum ot oi le son dou cor , qui estoit bien loinz de lui per yy milles , il vosit retorner . 
mas ganelons , qui ot faite la traison li dit qu il ne retornast pas arriers , ' quar roolanz suet bien quorner por pou de chose . 
saiches qu i n ai pas metier de t aide , mas chace or une beste savaige per les bois en cornant cai et lai . 
" et cum roolanz giset sus l erbe et il desirrast a boire , bauduin i sorvien . 
et cil qui plus ne pooit parler , li mostra per signe qu il li donast a boire . 
et come bauduins ne peust trover aigue qu il li donast et il le veist pres de la mort , si le soigna , et tantost il monta sus le cheval roolant et alai apres charle . 
et quant cil s an alet et tyerriz i vient et demenai grant dolor sor celui , et li dist qu il se confessast . 
mas costume estoit que li combateor se confessient et comuniassient avantqu il alassient en bataille . 
adonques roolanz comancai a regarder ou ciel et dit , ' beaus sire jhesu criz , por la cui foi j ai lassié mon pais et suis venuz en ces savaiges contrees por essaucier sainte crestiante , et ai vaincu per t aide maintes batailles de mescreanz , et ai sofert maintes tamplees , trabuches , plaies , rapruiches , irrisions , lassetez et chalors , froit , fain , soi , angoisses , je te comant en ceste hore m arme . 
et ausi cum tu doignas naistre por moi , morir , sevelir et resuscitez a tier jor , les ciels que la presance de ta deite n avoit onques lassié tu voillas monter , ausi tu voille delivrer m arme de la mort perdurable . 
et me ran confes a toi de mes pechiez , por ce que tu qui es debonaires perdonerres de pechiez et es pidie de toz et ne es nul hail de ces que tu es faiz , et dissimules les pechiez des homes per penitance , qui perdones toz les pechies as verax confes et repentanz et les mez en obliance perpetual , qui asparmas as niniviens et perdonas a la famme qui fu prise en asquocerie , et perdonas a la magzeleine et a saint pere plorant , et a larron confessant aovris la porte de paredis , je te pri , sire , que tu me perdonoies mes mesfaiz . 
perdone moi quamque j ai en toi pechié , et recoi m arme . 
quar tu es cil a cui ne perissent pas le cors en morant , mas sont mué en miez , qui fais vivre l arme desevree dou cors per meillor vie et qui disas , je ne voil pas la mort dou pacheor , mas la vie . 
je croi , sire , je croi , et confessoi de boiche que por ce prans tu m arme que tu la faces vivre per mellor vie . 
" et ausi cum tyerriz le tesmoigne , il tenoit la pel et la cher deviron son piz , et disoit en plorant , ' sire dex jhesu criz , fiz de la vierge marie , je te confessoi , et croi que tu es cil qui m es recheté , et a derrier jor je releverai et en ceste char te verrai . 
" et ce dit per trois foiz . 
et mist sa main a ses eauz et dit ausi per trois foiz , ' et cist oil te regarderont . 
" et puis leva ses eauz a ciel et soigna toz ses mambres et dit , ' je voi ce que eauz ne vit ne oreille oit , ne cuers ne pansa , que dex ai apparaillié a ceus qu il aime et qui l ont amé . 
" apres leva ses mains ver le ciel et pria por ceus qui estoient mort en cele bataille et dit , ' sire dex , praigne toi pidiez de ces qui son hui mort en ceste bataille , quar il son venuz en ces diverses contrees por combatre contre les mescreaz , por essaucier ton nun et por declairier ta foi . 
perdone lor , sire , lor pechiez , et les garde de la puisance a l enemi , et lor envoie tes sainz archanges qui les conduisent ou reigne des ciels avec les sainz martyrs , qi sont ensamble toi sanz fin . 
" et sa confession et sa priere dite , maintenant la sainte arme se parti dou cors , et li ange l anporterent en paredis , ou ele est en joie sanz fin ajostee as sainz martyrs . 
quant roolanz fu trespassez , il avient que je turpins chantoie une messe des mors la yy kalande de joignet , et andonques m avient en vision que je ois les anges qui s an aloient chantant as ciels , et grant compaignie de dyables qui retornoient arriers qui an portoient lor proie , et passerent per devant moi . 
et je lor dis , ' qu an portez vos ? 
" et il me dirent , ' nos an portons marsille en enfer . 
et sainz michiez an porte vostre cornor ensamble maintes en paredis . 
" et ce recompe je a roi apres la masse , ' veraemant saiches , rois , quar sainz michies archanges an porte l arme de roolant et de plusors autres en paredis . 
mas je ne sai de quel mort il est mors . 
et li dyable an porterent l arme de marsille et de plusors autres paiens en enfer . 
" et demantiersque je recompoie ces paroles , et baduins s an vint corrant sus le cheval roolant , et dit qu il avoit lassié roolant a pie dou mont delez une pierre en l angosse de mort . 
et charles et ses oz retornerent maintenant , et trova charles roolant mort , tenant ses braz sor pez en croiz . 
et se lassa cheor sus lui et plorer , et detordre ses mains et depecier son visaige a ses ungles et derompler sa barbe et ses chevoz . 
et comancai a deloser a aute voiz , ' o tu , ma dextre mains , honor des francois , espee de justise , haste sanz flenchir , aubers san percier , eaume de salut , comparez a jude machebeein , samblanz a sanxe , et , a la mort de avanture , a saul et a jonathe , de reial lignaige , destrueres de sarrazins , apres chevaliers , saiges en bataille , li fors des plus fors , defanderres de crestiens , murs des clers , bastons de orphenins , viande de vaves , refections de povres et de riches , relevations de eglises , langue sanz meconge , noble cuens des francois dux de l ost des feaus , por quoi t amonai je en ces contrees ? 
por quoi te voi je mort ? 
por quoi ne muer je avec toi ? 
por quoi me lasses tu triste ? 
las , chaitis , que ferai ? 
tu vives avec les anges , tu te asacoies avec les martyrs , et soies liez avec toz les sainz . 
sanz fin me covient plorer sor toi ausi com fist david sus saul , jonathan et absalon . 
per tez paroles et per samblanz , plorai charle roolant tant cum il vesqui . 
et cele nuit demorai enqui charles et ses oz , et embassemerent le cors de myerre et de aloes , et firent grant servise en chanz , en plors et en prieres , et granz luminaires deviron le cors per tote la nuit . 
l andemain matin il s an alerent en roncevas , et queroit uns chascuns ses amis . 
les uns troverent mors , les autres ancor vis mas navrez a mort . 
et olivier troverent crucifié apres terre , loié de rortes a quatre pas , qui estoit escorchiez des le col jusque as ungles des piez et des mains de couteaus aguz , trespercié de gaveloz , de saiates , de lances et de espees . 
enqui ot plors et criz chascuns sor son ami , a ce que toz li vaus et li bois en estoit plains . 
adon jura li rois per le roi totpuissant que il ne cesseroit mas d aler apres les sarrazins tantqu il les trovast . 
et maintenant li solaz se arastai per l espace de trois jors . 
et charles trova les sarrazins gesanz et mainjanz delez le fluve ebra , vers la cite de sarrage , et les occit trestoz , ceus qui bien estoient yy . 
et ce fait , il s an repaira en roncevaus et furent porté des enqui li mort et li navré jusque a leu ou roolanz gisoit . 
et adonques demanda charles se ce estoit voirs que guanelont ot faite cele traison . 
et come plusor l effermassant , tyerriz getai son gaige contre genelon , li quex mist en champ de bataille pinabel por lui . 
et tyeriz fu armez entre lui et l occit . 
et charles fist aploier yy cheavas as yy mambres de ganelon et detraire en quatre parties mambre et mambre . 
adonques li ami des mors embassemerent les cors , li un de myerre , li autre de balme , li autre les fandoient et antevent le vantre et les saloient . 
li un les portoient en beres , li autre sor chevaus , li autre sor lor espalles , li autre les navrez et les enfers portoient sor lor espalles , li autre sus eschieles et li autre les sevelissoient enqui meismes . 
adonques estoient dui principal cymitere , a arelatem en alychamps et li autres a burdegales , les quex nostre sires sacrai per les mains de yy avesques , per sain maximin , saint trophin , saint poul de narbone , saint saturnin , saint frontin , saint marcel et saint eutrope . 
as quex cymiteres granz partie fu sevelie . 
et cil qui morurent en l ost dou mont de garzin i furent seveli . 
sor does mules fu portez roolanz jusque a blaives en une chasse d or covers de pailes , en l englise de saint romain la quele il avoit edifie cai en arriers , et i avoit estaubliz chenoines regulers . 
et enqui fu seveliz , s aspee a son chief et ses cors d ivoire a ses piez , en l onor de deu et de sa chevalerie . 
mas puis de ce , ses cors d ivoire fu portez a burgales en l englise saint severin . 
a belinum fu seveliz oigiers li rois de dace , oliviers et gondebues , rois de frise , arastains rois de britaigne , garins dux de lorraine , et maint autre . 
a burgales , ou cymitere saint severin , gaifier rois de burgales , angeliers dux de aquitaine , ensamble yy ; 
hoellus li cuens a nantes sa cite , ensamble mainz britons . 
apres ce kalles , a l exemple de jude machabee dona por les armes des mors yy unces d argent et autant de besanz d or et vestures et viandes as povres genz . 
et donai en alues por amor de roolant a l englise de saint romain de blaives tote la terre qui siet deviron la dite englise per l aspace de yy milles , et le chastel de blaives et totes las aparteignances et la mer qui desouz est , a son usaige . 
et comandai as chenoines dou leu qu il ne fusient souget a aucune persone , et et qu il ne paasient des enqui en avant acun servitute , mas que tant soulemant por le salut de l arme son nevol et por ses compaignons le jor de lor passion , donassient chascun an a yy povres vestemanz , et lor donassient a boire et a mangier , et disassient yy sautiers et yy masses , ensamble vigiles et les autres obseques de mors , en remambrance de ceus , et por toz ceus qui avoient soffert martyre en espaigne et qui encor le soffreroient por l amor de nostre seignor . 
et cil le promistrent a faire per lor seiremanz . 
des enqui je et charles nos an alasmes per gascoigne et per tolouse a aralatem et enqui trovesmes les oz de borgoignons qui estoient departi de nos en hosteval , qui avoient aportez les cors des mors et des navrer por sevelir en ayleschamps . 
et enqui nos sevelissasmes estoul le conte de langres , et salomon , et sanxon duc de borgoigne , arnal de bellande , alberi le borgoinon , guinart , esturmi , hote , tyerri , yvorin et berart de nubles , berangier et naaman duc de baoiarie ensamble yy d autres . 
costantins fu porter per mer ensamble autres de romains et de puille , qui furent sevelli a rome . 
et por les armes de ceus charles dona as povres yy unces d argent et autant de besanz d or a arelatem . 
apres de ce nos an alesmes ensamble jusque a vianne , et je demorai enqui , toz malaides de cops et des plaies que je avoie soffertes . 
et li rois s an alai a paris la cite ensamble son ost . 
et fist auner le concile de princeps et de avesques en l englise de saint denise , et randi graces a deu et a saint denise de ce qu il avoit doné force et victoire sus la paine gent , et dona a cele eglise en aluef tote la terre de france , ausi cum sainz poul l apostres et sainz clemanz li avoient doné devant ce l aveschie en cel leu . 
et comandai que tuit li roi de france , present et a venir fusient obeissant en jhesu crist a pastor de cele eglise , et que li roi sanz son consoil ne fusient coroné ne recehu a rome ne dampné . 
et apres il comandai que li habitant de un chascun hostel de france paassient , por edifier la dite eglise , chascun an yy deniers , et vosit que tuit li ser qui voluntiers paeroient les yy deniers , qu il fusient franc . 
et pria saint denise qu il feist priere a nostre seignor por ces qui paeroient les diz yy deniers , et por ceus qui avoient lassiez lor proprietez por l amor de nostre seignor , et qui avoient soffert martyre en espaigne en la bataille des sarrazins . 
et sainz denis apparut de nuiz a roi et li dit , ' j ai empitré a nostre seignor que ce soit fait que tu requiers et es deprié . 
" et qui voluntiers randoit les yy deniers , il estoit apelez frans . 
et por cele terre qui premiers estoit apelee galles , fu des celui temps apelee france , por ce qu ale estoit frange et quite dou servitute d autres genz . 
por quoi francois est diz frans , quar sor totes autres genz on lor doit honor et signorie . 
apres ce li rois s an alai a aquigraine , et fist enqui bainz de ague chaude et de froide , et ornai l englise de nostre dame qu il avoit enqui edifié , de or et argent et de toz ornemanz de eglise . 
et comandai a paindre enqui les hystoires de la veauz loi et de la novele . 
et fist un palais delez cele eglise . 
les batailles qu il avoit vaincu en espaigne et les yy ars de clergie sont enqui paintes . 
gramaire est mere de totes ars , la quele ensoigne quanz et queles leitres , comant et per quex leitres , les parties et les sillabes doivent estre escrites , et en quex leus doivent estre mis li diptonge , ausi cum li dui premier livre de ortografie le mostrent . 
ortografie est science de droite escripture , quar en grez vat atant en latin come droiz , et come escripture . 
per ceste art li lisours en saincte eglise entandent ce qu il leisent . 
et qui ne la set , la leicon puet leire mas il n entant pas ce qu il dit , ausi cum cil qui ai la cler dou tressor et ne set ce qui danz est . 
musique est science de chanter bien et adroit . 
per celi sont embeli li office de deu , et por ce ele est plus chiere . 
per ceste art li chanteor chantent et organizent en l englise , et cil qui ne la set , crier puet avec les autres mes il ne set pas l atempremant des voiz ne les grez . 
tuit li estrumant fu fait per ceste art , et premiers fu trovee per la voiz et per les anges . 
et nuns ne doit doter que la voiz des chantors en l englise per devotion ne soient ajosté as voiz des anges ou ciel , ausi cum on dit , c est a dire , ' nos te deprions que tu recoives nos voiz avec les voiz de ceus , c est de anges . 
" per les yy lignes qu ale est escrite , et per les yy tons , sont senifié les yy vertuz , prudance , force , atamprance et justice , et les yy bien estruances per les quex li arme est garnie et honoree . 
dyalectique est une ars , la quele ensoigne a deviser le voir dou faus et desputer de parole et de sentance . 
rectorique est ars qui ensoigne avenanmant et plaisiblemant a parler , quar ele rant l ome bien enreignié et de beles paroles et bien aornees . 
geometrie est ars de mesurer , et est dite en grez , qui est terre , et qui est mesure , c est a dire , mesure de terre . 
quar ceste ars ensoigne a mesurer les espaces , les milles et les liegues des terres , des mons , des vallees et des mers . 
et qui bien set ceste art , il voit plainnemant l aspace de chascune region de terre , de leu , de champ , de province de cite , et coignost per quanz toises , per quanz piez , per quanz milles ele s estende en lonc et en large . 
per ceste art li senator de rome seurent la mesure de citez ancienes , des milles et des voies de cite en cite , et li fil israel mesurarent a cordes en lonc et en large la terre de promission et li gaaignor per ceste art , ja sa ce qu il na saichent , se travaillent de mesurer les terres et les vignes , les prez , les bois et les champs . 
arimetique est ars qui ensoigne le numbre de totes les choses , et cil qui bien la set voit bien et ne puet dire per cele art quant pierres il ai en une haute tor ou en un mur , ou quanz gotes de aigue i peut avoir en un hanap , ou quant denier sont en zz moncel , ou quant home en zz ot , ou quant millier . 
per ceste art sont encor ovrees les autres tors et li haut mur . 
astrologie est encherchemanz per les estoiles , per quoi li accidant qui avienent autre part , ou bien ou mal , present ou a venir , sont cogneu , per la quele on set ce que li est a a venir . 
per ceste art li senator de rome savoient la mort da barons et les batailles faites en diverses regions , et le descressemant et l estat des rois et des reiaumes . 
et li roi et herodes per le cors de l estoile seurent la nation de jhesu crit . 
une chascune de ce yy ars ai une fille subjecte a soi , c est a savoir un livrot qui traicte de soi . 
nigromance , de quoi naiqirent pyromance et ydromance , li livrez sacrez mas execrez , cil n i fu pas poinz ne escriz , quar ce n est pas ars franche . 
savoir la puet on , mas on n an puet ovrer sans la familiarite dou dyable , et por ce est dite avotiere , quar ele est blasmee por le mavais nun . 
quar en grez , come mors . 
devinemanz en latin , et come pyromance , divinations en feu ; 
ydromance , divinations en aigue , et li encomacemanz de cest livre est tes , c est a dire , ci encomance li mors de l arme . 
apres ce un petit temps li mors charle fu demostree . 
quar cum je fusse en prieres devant l autel de l englise de vianne , et je chantasse ceste psalme , il me samblai que une granz compaignie de noirs chavaliers trespassoient per devant moi , et s an alevent ausi cum vers loreine . 
et quant il furent tuit passé , il an vient a derriers un qui sambloit un ethyopien , et aloit tot a lesir . 
et je dis a celui , ' ou an alez vos ? 
" et il me dist qu il aloient a aquigraine a la mort de charle , por porter son esperit en enfer . 
et je li dis , ' je te conjur per le nun nostre seignor jhesu crist que repairoies per moi . 
" et je n oi pas bien perfeni mon psalme quant il repairerent per moi , et je dis a derrenier a cui je avoie parlé , ' que avez vos fait ? 
" et li dyables me dit que ' li galiciens sanz teste mist tant en la balance de bois et de pierres de ses eglises , que plus pesarent li bien que li mal , et por ce il nos toilli l arme . 
" et ce dit , li dyables se . 
en tel meniere je entandi que charles estoit traspassez a celui jor , et per l aide de saint jasque , por cui il avoit fundees maintes eglises , il an aquist , et fu portez ou reigne dou ciel . 
et por ce quar quant il partai de moi de vianne , il me promist faire savoir per mesaige le jor de sa mort s il morist devant moi , et je ausi a lui la moie mort se je moroie devant lui . 
por quoi il comandai a un suen norri quar quant il seroit sa mort prochenne , qu il le me denucest . 
que vos diroie plus ? 
je sois per celui mesaige qui vient a moi le quinzeme jor apres sa mort que desqu il parti de aspaigne jusque a l ore de sa mort , qu il ne fu onques puis en sante . 
et me dit qu il estoit mors a tel jor cum je vis la vision en la yy kalendes de fevrier en l an de grace mil octante et yy , et qu il estoit mis et seveliz a haye la chapele . 
et ces signes je vis per trois anz devant sa mort , quar je vis la lune et le soloil per yy jors en noire color , et son nun qui estoit escriz en la paroi de l englise desus dite estre dou tot affacié , et li porches qui estoit entre l englise et la saule le jor de l ascension cheist per lui meismes ; 
li ponz de fust qu il aveit fait a mogonce sus le rin , je le vis ardoir de fonz en fonz sanz bouter feu . 
et vis que un jor qu il traspasset de leu en autre , que li jors devient toz obscurs et noirs en desoures , et grant flaime de feu traspassai a senestre per devant ses eauz , por quoi il fu toz espaontez et chai dou cheval de l autre partie . 
et maintenant cil qui estoient avec lui le releverent . 
donques nos creons arandroit qu il est parceners des sainz martyrs , avec les quex nos savons qu il ai sostenu granz labors . 
en cest example davons entandre quar qui edifie eglise , il apparaille a lui le reigne deu , et est tolluz as dyables , ausi cum fu charles , et est alujier ou reigne des ciels per l aide des sainz les cui englises il edifie . 
come li cuens roolanz heust assisse la cite de grenoble tot ator , et i heust demoré per yy anz , uns mesagiers vint a lui qui li dist que ses oncles estoit essagiez en une tor as contrees de varmance de trois rois , des vandres , des sanxoniens et des frisons , et il mandoit et requeroit qu il et ses oz le secorassient en tel meniere qu il peust achaper des mains as paiens . 
et cil comancai a panser qu il feroit , s il lasseroit la cite la quele il entandoit submetre a nun nostre seignor , por secorre son oncle , ou lassier son oncle et combatre encor contre la cite . 
et cil per trois jors et per trois nuiz sanz mangier et sanz boire se mist a prieres ensamble son ot , et comanca deu apeler en aide et dit , ' beaus sire dex jhesu criz , fiz de deu le pere , qui devisas et trabuchas pharaon et monas ton puple per le desert , et feris maintes genz qui lor estoient adversaire , et occias les fors rois seon le roi des amorreeins et og le roi de basan et toz les reiaumes de chanaam , et donas lor terre en heritaige a ton puple de israel , qui jherco feis trabuchier le septime jor qu il fu environé sanz bataille et sanz engin , tu , beaus sire , destrui la force de ceste cite et tote l armuire en ton braz puisant , et les apresse sique li paine gent , qui se fient en lor force et en lor apreste , nun pas en toi , coignossent que tu es deux veras , rois des rois tozpuissanz , deffenderres et garderres des crestiens , qui viz et reignes sanz fin avec le pere et le saint esperit . 
" faite ceste priere , a tiers jor li mur de la cite cheirent tot ator , et roolanz et li suent an geterent les paiens et occirent . 
et des enqui s an alai a charle son oncle , et le delivrai de ces qui l avoient essagié , per l aide de de . 
sainz turpins , arcevesques de rains vesqui un po de temps apres la mort karle , et trespassai en nostre seignor a vianne et fu mis en une eglise outre le roine delez la cite . 
et le cors de celui aucun de nos clers a nostre temps le mistrent en un sercuil vestu des ornemanz de avesque et le troverent encor tot entier de char et en os , et des cele eglise qui estoit gastee le porterent en la cite et le sevelisserent en une autre englise o il est arandroit aoré . 
lon doit croire que cil qui soffrirent martyre en aspaigne por nostre seignor qu il soient coroné en paredis . 
et je sa ce que charles et n aient soffert mort avec roolant et olivier et les autres martyrs , tote voie sont il parcenier de lor corone por ce qu il soffrirent avec ces les dolors de plaies , de batemanz et de autres labors . 
quar ausi cum dit li apostres , ' se nos avons esté compaignun des passions , ausi serons nos compaignun et parcenier des consolations , et por ce il sont a bon droit apelé martyr . 
roolanz , rolles de science , quar toz rois et toz princeps ensoignoit de sa science . 
oliviers , bers de misericorde , quar il fu debonaires et misericors sus toz en paroles et en ovres . 
charles , lumiere de char , quar toz rois charnes apres jhesu crit il sormontai per la lumiere de totes vertuz , de science , et de proace . 
turpins , non mie laiz , quar en lui n ost paroles ne ovres laides , a la yy kalendes de joignet , celui jor qu i soffrirent mort , doit on celebrer vigiles , messe de morz ensamble les propres obseques et les hores , nun mie tant solemant por les combateors charle , mas por toz ces qui des celui temps jusque arandroit se sont combatu en espaigne et en jherusalem , qui ont recehu martyre por la foi jhesu crist . 
il avient apres la mort charle que altumajor de cornube se allevai et dit que la terre de galice et de espaigne , que charles avoit tollue a ses devantiers , qu il la panroit et metroit arriers a la loi sarrazine . 
et et grant ot et gastai tote la terre de cai et de lai jusque qu il vient a la cite de saint jasque , et destruit quamque il i trovai , et gastai tote l englise et an ostai les livres , les tables d argent , et les autres ornemanz . 
et cum li sarrazin fusient hostelé ensamble lor chevas dedanz l englise , il facoient lor orduires sus l autel de l apostre . 
et per la vangence nostre seignor li un moroient de la , li autre perdoient les eauz et aloient per la cite et per l englise trabuchant . 
et cum altumajors ot cele enfermete , per le consoil d un provoire qui estoit pris , il comancai a apeler le deu des crestiens en aide , et dit , ' o tu , dex des crestiens , li dex jaque , li dex marie , li dex pierre , li dex martin , li dex de toz crestiens , se tu me dones ma premiere sante , je renoierai mahomet mun deu , et ne vanrai plus a l englise jasque le grant por cause de rapine . 
o tu , jaques , granz bers , se tu me dones sante a mon vantre et a mes eauz , je te randrai quamque j ai pris en ta maison . 
" et apres yy jors , totes choses en douple restablies , altumajor fu arriers a sa premiere sante , et s an alai de la terre saint jaque et promist que plus n i repaireroit por cause de rapine et praachiet le deu des crestiens et jasque estre grant baron . 
des enqui s an alai gastant per espaigne tantqu il vient a une vile qu on dit orniz , ou il avoit une bele englise de saint romain , aornee de pailes , de livres , de croiz d argent et de autres ornemanz dorez , la quele altumajor desrobai et tote la vile destruit . 
et come il fust hostelez en cele vile , uns dux de l ost antrai en l englise et prist un maillot de fer et comancai a ferir sus une colome doree por avoir l or et l argent , et voloit destruire tote l englise . 
mas per la vangence nostre seignor , cil hons fu muez en pierre , et encore est en l englise en samblance de home , et ai tele color cum li robe ou sarrazin avoit adonques , et dit on que cele pierre put . 
et quant altumajors ce vit , se dit a ses privez , ' veramant granz est li dex des crestiens , et grant gloire li doit on doner , qui ai tes serjanz qui apres lor mort se vangent si fort de lor contraires . 
jaques qui m avoit tollu la lumiere de mes eauz , et la m ai randu est plus debonaires que romains qui ai fait mon home pierre et ne le me veat randre . 
fuons nos an de ces contrees . 
" et li paiens et ses oz s anz foit , et ne fu nuns onques puis ossez de venir por gaster la terre saint jasque . 
julius cesar envoia en aspaigne les nubiens , les esquoz et les cornubiens quoez , et lor comandai qu il occiassient toz les masles et les fammes tant soulemant gardassient , por ce qu il ne voloient randre lor trahu . 
et cil antrerent per mer en cele terre , et depecerent lor nez et gasterent a feu et a glaive tote la terre des barcene jusque a sarragoce , et des baione jusque a mont de oque . 
et li castelain les geterent de lor terre . 
et cil s an foirent jusque as monz qui sont entre nagere et panpiloine , vers maritime , en la terre biscagie et alave ou li habitant avoient fait maintes chasteaus , et enqui occirrent toz les masles et retindrent les fammes des quex il engendrerent anfanz , et por ce il sont apelé navarrois , c est a dire ne mie veras lignie . 
ou sont dit navarrois , une cite ou il vindrent premiers qui est en celes contrees , la quele sainz mathes evangelistes converti cai en arriers par sa predication . 

