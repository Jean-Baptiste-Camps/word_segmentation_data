qui bons countes voet entendre 
sot il poet grans biens aprendre 
par escuter enveisures 
est retrere les atures 
ke avyndrent a l ancien tens 
poet len oyr folie e sens 
ore lessums la folie ester 
kar de sens fet mult bien parler 
n est de tut povre ki est sage 
mes les uns sont de tel corage 
ne vodrient pur nule rien 
ke len sust par eus nul bien 
ki si covertement se tient 
m est avis ke fous devient 
kar sun grant sens qe lui vaudra 
kant de cest siecle departira 
ja de cel jor n ert mes retret 
si pur deu n ad aucun bien fet 
cil sen devient len ne seit ou 
kar il ne autre n avera ja pru 
moult me mervail de ces clers sages 
ky entendent plusurs langages 
k il ont lessé ceste estorie 
ke mise nus ne ont en memorie 
ne di pas q il bien ne dit 
cil qi en latin l ad descrit 
mes plus i ad leis ke lettrez 
si li latin n est translatez 
gaires n i erent entendanz 
por ceo voil dire en romanz 
a plus brevement que jeo savrai 
si entendrunt clerc e lai 
hue de rotelande nus dit 
ky cest estorie nous descrit 
ky de latin velt romanz fere 
ne lui deit l3em a mal retrere 
s il ne poet tuz des oelz garder 
de tut en tut le tens former 
mes pur hastiver la matire 
nos estovra par biau motz dire 
ffors la verrour n y acrestrai 
dirai brefvement ceo qe jeo en sai 
ke grant ovre voet translater 
l estuet oure passer 
ou si ceo noun trop se anoieront 
cil ki de oir talent avront 
ne voil tut mon sen celer mes 
ore me escotez si aiez pes 
delcanger un reis antifs 
dedeinz cecile iert sires jadis 
chivalir merveillous esteit 
tuz jors son regne en pes teneit 
il n out veisin en nule terre 
ky vers luy osa mover guerre 
kar il esteit de grant saver 
riches e manant de grant aver 
ky pruz est e poet doner 
de meuz poet terre governer 
si teneit sens e musure 
pur meintenir lai e dreiture 
kar certes par fol seignur 
n iert bien tenu grant honur 
cist ne fust pas fous musarz 
kar les terres de plusurs parz 
de lui environ aveit conquis 
il n ot dux quiens ne marchis 
ke ses hommes devenus ne seit 
ou soit a tort ou soit a dreit 
mes tant i ot de mesaventure 
ke onqes ne fist engendrure 
de grant joie fust sor partiz 
ke unkes ne ot file ne fiz 
mes un son nevue pruz aveit 
ke sun heir apres lui esteit 
mult esteit prisé e amez 
e as armes mult alosez 
mult esteit sage pur verite 
e des plusors mult honuré 
beas iert e fiers de grant vertu 
capaneus apelé fu 
mult out gent cors e bel viaire 
si resteit francs e debonere 
tut cil de la curt mult l amerent 
e tant cum le rei le honurerent 
ore lerroms de li atant 
assez orrez an avant 
li rois ot une soror 
ke doné avoit a seignur 
a duc de calabre iert donee 
par concord d une mellee 
ke entre lur terres avynt 
donc le duc homme le rei devint 
e de luy tint tute sa terre 
pur aliance de sa guerre 
ad espusé sa soror 
une dame de grant valor 
ly dux a honor la garda 
e une file i engendra 
ne fiuz ne filie plus n avoient 
assez bref terme ensemble esteient 
deus anz ceo quid ensemble furent 
e ameduy un jour morurent 
e la meschine ot le heritage 
ke a merveille devint sage 
kant ele avoit yy anz passez 
ele avoit en sei tute buntez 
de bounte fust enluminee 
unkes tant bele ne fut nee 
el siecle dame ne meschine 
car ele poet estre regne 
e dame de trestut le mund 
de tutes dames ki i sunt 
tant par est sage damoisele 
e quointe e musurable e bele 
e quointesse de grant manere 
mes tant fu orgoillose e fere 
n ot autre force for d amer 
autre force ne volt demener 
kar al primer jur k ele recut 
calabre e quele dame i fust 
si dit une fere reison 
ceo oirent tut li baron 
ke james seignur ne prendreit 
ne espuseie ne sereit 
ne pur rei ne pur homme 
mes ke cil fust sire de rome 
e de tuz les reines de mund 
e de tuz les homes ke sunt 
si il ne fust chivaler si pruz 
ky as armes quit tuz 
ky en totes terres ou entrast 
le los e le pris portast 
li baron trestuz environ 
kant oirent ceste reison 
n i out cil ki l aveit de l oil 
ke ceo ne tint a grant orgoil 
dit est ne s en istra 
tant come ele garder se purra 
pur ceste parole fiere 
ke ele ad dit en ceste manere 
la fiere pucele est nomee 
par enc en vait la renomee 
mult esteit de li grant parlance 
de lumbardie desqes en france 
e par burgoine e par peitou 
e par naverne e par anjou 
par loreine e par hungrie 
par flaundres e par normandie 
e par engletere e par bretaigne 
par russie e par almaigne 
en poille fust assez parlé 
e de la pucele e de sa fierte 
de sa valur e de sa pruesce 
e de sa beaute e de sa largesce 
de sun sen de sa curteisie 
unqes naquit en ceste vie 
ffemme ke tele choses ust 
ne ki solement amer pust 
mes ele aveit trop fiere corage 
par ature en fit ke sage 
ceo dien ceo sage gent 
ke bien atent ne mesatent 
ky se haste plus k il ne seit 
sovent li vient mauveis espleit 
car bien avez oi trestuz 
ke mauveise haste n est pruz 
ceste gueres ne ce hasta 
ou bien ou mal l en avendra 
en poile avoit en icel tens 
un reis qi ert de mult grant sens 
hermogenes fust apelé 
des leis iert cointes e sene 
e fust pruz en chivalerie 
e mult iert fundez en cleregie 
mult fu prisez en plusurs terres 
ou il ot hanté grant guerres 
par le los de sun hardement 
e pur sun fier contenement 
la gent de poile le manderent 
e la realme luy donerent 
ky eritage poile fu 
ele aveit ainces seignor eu 
cist rois tint sagement sa gent 
a grant amor e loailment 
il ot un fiz de sa mulier 
ki n ert pas uncore chivaler 
vallet esteit e beaus e gent 
de merveillous afaitement 
n out el munde si beau juvenceus 
si aligne ne si beaus 
ne si curteys ne si vaillant 
si franc si duz ne si soffrant 
tute genz de luy diseient bienz 
mult savoit des oysaus e de chienz 
e mult esteit de bon servise 
tuz l amoient pur sa franchise 
il out mult bon doctrinement 
e il mult volentiers aprent 
il ot mestre si curteys 
ke el mund n out si riche reys 
k il ne sout mult bien servir 
e les custumes retenir 
li vadlet oncore sot assez 
e si fut mult bien lettrez 
ki en cleregie est auqes baut 
as autre sens le melz vaut 
de plus agu engin serra 
une reison melz entendra 
ypomedon aveit a noun 
n ot encore barbe ne guernoun 
a une feste avint issi 
ke le valet a manger servi 
oyt ces chivalers parler 
la fiere pucele nomer 
ke de calabre esteit dukeise 
com ert asseignez e curteise 
' e si n a curt desuz la nue 
en nul lu trové ne veue 
de inde desqes en orient 
ou tant iert de affeitement " 
si parloient ces chivalers 
e il escouteit volenters 
plus pensa qe ne fit semblant 
ne respundi tant ne quant 
kant vint al manger de servanz 
assez est pensifs e pesanz 
n i ad gueres mangé ne beu 
si mestres l ad aparceu 
e vait parler son bel visage 
mult est iré en son corage 
kant le veit morne e desheité 
tart li semble q il soit drescé 
e levé de la table suz 
ypomedon se hasta pluz 
comm il einz poest s en est levé 
sun mestre a sei ad apelé 
' tholmeu mestre m entendez 
conseils vus quer si me donez 
tel ke a moy seit honorable 
tant vus sa loial e estable 
bon le dorrez vostre escient 
ne vus puz mes celer nient 
tant ai issi esté e servi 
ke jeo me tienge a vif honi 
si oi parler de curt estranges 
mes ke jeo voise nuz piez en langez 
e deive tut sul aler 
ne voil mes ci arester 
mestre vus savez bien ke dit 
li sages homme en son repit 
de affaitement n avera ja pris 
ke n est fors de une cort appris 
mi peres me eime en tel endreit 
pur nule rien ne soffreit 
pur la requeste de nuly 
ke jeo m en partise de luy 
certes mestre qe ke len en die 
od luy mes ne demorra mie 
e si voil bien que vus le sachez 
si vus faillier me voillez 
ke ove moy ne volez venir 
mes ke en deverai tot sul partir 
a une nuit en tapinage 
quel que seie fous ou sage 
aillors irrai servise quere 
trop ai esté en ceste tere " 
tholomeu l ad mout gardé 
e puz apres en ad pensé 
grant piece apres si respundi 
' beau sire jeo vus nori 
s il m eit dex jeo vus dorri 
iciel conseil qe jeo saveri 
mult me plot ceo qe dit m avez 
vostre penser me descovrez 
ou avez vus major talent 
d aler aprendre affaitement 
volez saver oil pur voir 
jeo vus dirrai al mien espeir 
savez com luy chivaler 
parloient huy a manger 
tost de la fiere damoisele 
ke tant par est curtoise e bele 
e si jeo ne veise l affaitement 
n iert ja jor qe ne saie dolenz " 
li mestres oyt ceo qu il ot dit 
mult par luy plet si s en suzrit 
' volez vus amis q ensi seit 
bien en cest siecle tant ne coveit 
mar serrez pensifs de cest 
d aler ove vus sui tut prest " 
ypomedon mult ly mercie 
e apres luy requiert e prie 
ke il prenent conge de roi 
k il ne coruce vers soi 
e de mere la reyne 
de servier la fiere meschine 
tholomeu ne s est pas targé 
al roi vint si ad prise 
la reigne tut ensement 
ly rois l otrie bonement 
a la reyne mut pesa 
mout a envis luy granta 
ke sis fiz dust esloigner 
ele n ot for ly sul si l ot cher 
mes li mestres la loeit 
si granta ceo qu il voleit 
ypomedon s est aprestez 
or e argent en porte assez 
ke luy va tholemeu son mestre 
plus n i avoit serjant ne prestre 
pernent conge e partiz sunt 
soul cist deus de la cort s en vont 
n urent mes fors deus somers 
chargés de draps e deners 
un garz petit les condueit 
tuit lins ypomedon esteit 
retenu l ot kar mult ert sages 
pur envoir en ces messages 
tant errent par lur jornees 
par les terres e les countrees 
ke en calabre sunt venu 
e en la cite sunt descendu 
ou la fiere fust ostilee 
la cite fut bien herbigee 
mes tholomeu esteit mult sages 
si saveit de plusurs langages 
ne lessa pas pur averte 
ke l ostel ne fu tost atorné 
k il out assez or e besanz 
cil fu larges e despendanz 
al plus riche ostel k il pout prendre 
la fist ypomedon descendre 
li ostes ki cist sur son deis 
sailli suz mult iert cortais 
regarda l enfant ele visage 
assez parust de haut parage 
curteysement l ad salué 
l ostel li offre a sa volunte 
le valet oit la curtesie 
parfund l encline e mercie 
tost est turné li osteus 
en la cite n est nul teus 
cortines de dras de seie depeint 
e taspiz beaus i esteient 
tant richement attorné ere 
giser y poeit un emperere 
tholomeu ne oblia mie 
a l ostel vint si ad prié 
k il asez face acheter conreie 
noun laschement mes a desrey 
de plus bon vin e de plus cler 
k il puisse en la cite trover 
mes ke si sires a cort aut 
ke l oste seit heiste e baud 
cil e trestute sa gent 
seient servi richement 
le valet d autres dras s aourne 
e d aler a cort s atorne 
kant du tut atorné fu 
e enveiseement iert vestu 
sor un bel palfrai monta 
a la cort tut dreit s en ala 
e si mestres esteit ove luy 
a la cort sunt venuz amedy 
a l hus de la sale decent 
li garz i fu lor chivaus prent 
cel jor iert la cort plenere 
de riches hommes qe la fiere 
teneit adonc mult grant plet 
desmellez de meffet 
deus riche barons de sa terre 
esteient entré en grant guerre 
cel jor enpeuser les voleit 
car de redde justise esteit 
ypomedon en la sale entre 
e si mestres eit entre soentre 
de une purpre cendal iert vestu 
mes pur le grant chaud ke adonkes fu 
li bliaus pas furé ne esteit 
a merveille li aeit 
li mantel iert furé de hermin 
ke mult iert blanche e bone e fine 
e fu un poi ditablé 
ove mervail cendal adenté 
la blanche vermye mult avint 
kant a purpre mervail se tint 
mult iert le bien seant 
e mult bien eit a l enfant 
mult li aeit ses dras 
li valet vint petit pas 
touz le regarderent a grant merveille 
il out la face aukes vermaille 
pur la beaute k il aveit 
durement lui aveneit 
de sa beaute quant il entra 
tute la sa sale enlumina 
si cum le solail done au jor 
clarte apres grant tenebror 
si ret leyns la clarte 
et la lume de sa bealte 
il out bloie la chevelure 
e si duce la regardure 
ne trop simple ne trop fiere 
assez ert de bone maniere 
plener e large aveit le frunt 
al visage bien respunt 
cum au cors fu plus avenant 
les oilz ot clers bels e rians 
e le nes amesuré 
par grant estudie fu formé 
e la bouche si bien li sist 
tuz jors vus fust vis k ele offrist 
a beiser dame ou dameisele 
tant par fu medlé e bele 
le col out long blanche petrine 
assez plus ke ne fu hermine 
espaules ot il avenauntes 
par mesure bien seauntes 
le cors out de bele stature 
aukes longes la forchure 
e bele mains e braz beaus 
tant entrelacé de freseaus 
pis ot epes avenauntment 
e par ses flankes auqes gent 
les jambes dreites e les piez 
bien fet sunt e bien tailliez 
jeo ne quid pas qe unkes nature 
ffeit plus bele creature 
k en dirrai c est la sume 
en tot le mund n out si bel homme 
a icel jour cum il ert 
ne tant getes estre pert 
n ad cure einz qe celui feit 
estudie e grant entente y meit 
kanke ele siet fere de beaute 
out en lui sol ensemblé 
ne lui faillit pas la franchise 
ne le sens ne le bel servise 
en la sale n ot chivaler 
ffrancs ne coveit couart ne fier 
qui de bon quer ne l esgardast 
e sa beaute mult loat 
e ke ne merveillast de lui 
ke unkes tant de beaute n ot en lui 
ffors soule la damaisele fiere 
unkes ne li remua chere 
k ele n eit pas quer com femme 
car n ad el munde en nul regne 
ki en cel point la gardast 
mien escient qe ne le amast 
la fiere le regarde grant pose 
ne mye ne pensa de tele chose 
si quers n est pas oncore dauntés 
mes deu lui doint de ceo assez 
e a tutes de les orguiloses 
ke d amer sunt si desiroses 
ipomedon ne se aresteit 
devant la fiere dreit s en veit 
aukes pres s est aprochez 
devant luy s est agenoillez 
tholomeu sun mantel prent 
cil parla mult enseignement 
' dame un estrange valet sui 
e hors de vostre terre esnui 
tut en tut me sui prest 
pur fere ceo qe vus plest 
pur oir vostre voler 
si volez mon servise aver " 
la damaisele l esgarda 
assez bien lui attalenta 
kanke le valet lui devise 
en sun quer assez lui prise 
e veit assez i ad de quei 
senir poeit un riche rei 
de bon quer li dit ' amy chiers 
jeo retendrai volentiers " 
quant vint a l hore de manger 
la fiere dit al botiller 
' sa demeine cope de or fin 
la baillez a l estrange meschin 
si me servira al mangier 
verrom s il siet de tel mester " 
le boteler la cope prit 
ypomedon tost la seisit 
s il la prent si la sot grant gre 
e vait od lui tut afublé 
si qe son mantel n osta mie 
deqes einz la botelrie 
li autres valez l esgarderent 
de lui se ristrent e gaberoint 
mes poi savoient q il pensa 
ly vallet son mantel osta 
si le done a botellier 
si luy dit ' beau sire chier 
kar pernez ore cest mantelet 
trop est le don petitet 
mes si nus vivons en saunete 
assez vus ert mellor doné " 
le botillier le mantel prent 
mult li mercie bonement 
li autres vallez qi ce virent 
ky de li einzces lur gabes firent 
eus memes teneient fous e nis 
e lui curteis e bien apris 
la fiere pucele ensement 
ki l ou veu si feitement 
kant ele sout en son corage 
le tint apres mult sage 
e trestuz cil de la meyson 
ki entendent senz e reison 
dient de lui grant bien forment 
kar il sert afeiteiement 
ypomedon est bien de cort 
n i ad nul ke mult ne l honurt 
estrangement se fet amer 
e de tuz priser e loer 
tant par iert de bone manere 
ke esteit bien de la fiere 
mes une chose aveit en sei 
dire l estut se peise mei 
par semblant trop cuars esteit 
de ardement gueres n aveit 
li valet e li bachiler 
kant il aloient a bordeier 
ou eskirmir ou enveiser 
ou pur juer ou pur luter 
ypomedon n i ala pas 
sovent en firent mult grant gas 
mes river e bois tant ama 
de autre pruesce unkes ne pensa 
de rien de ceo ne se entremist 
jeo ne sei pur quei le fist 
mes adonc ne le vout fere 
mes tant ert franc e debonere 
de tel bonte de tel largesse 
ke apres lui aquita de pruesce 
e la fiere s amerveilla 
kant veit son vis que tant bel a 
si funt li chivaler tuz 
mult lur peisa qe ne fut pruz 
certes jeo le quit men escient 
si eust en lui hardement 
tant cum il aveit de autres amors 
la fiere le amast par amors 
a deu quel doel quel pite 
pur cel achaison fu celé 
ke taunt out fet e dit devant 
nul ne la deit blamer par tant 
dehez eit touz jous cowardie 
ne seit pruz a chivalrie 
ypomedon treiz anz entiers 
ffust en calabre ou voluntiers 
ad despendu mult largement 
aver dras or e argent 
mult out doné e despendu 
la fiere avoit mult chier tenu 
e vous uns e autres tant servi 
que mult l ont amé e cheri 
avint eu tens d este un jor 
ke si beau tens rent sa chalor 
e cil oisel sont leez e beauz 
e chauntent cler bas e hauz 
e reverdeient li boscage 
a la fiere est pris corage 
k ele voet en forest aler 
par tot fet venir e mander 
ses veneors et ses vallez 
ove leveres ove braches 
ove velues e ove leveres 
e cil i vient volenters 
e huit jors esteit en la forest 
comande qe cest conrei quoard seit prest 
la damaisele veit el bois 
la plus bele launde ad chosis 
la fust sun pavelun tendu 
li plusurs sunt descendu 
une bele fonteine i court 
e grant riviere i court 
les cerfs chasez soleient bevir 
a cele ewe refrechir 
lur lagges lur tentes fermerent 
lur chiens ilekes decouplerent 
ypomedon fust le premer 
il ne fust pas lent ne laner 
comment q il seit pruz ou autre riens 
n est pas drein as chiens 
detres sei porta un brachet 
ne mye granz mes petitet 
tost se met hors de grant prese 
e lesse couie tot adese 
deus leveres igneus e prenans 
mes ne furerent gerez grans 
descouplé est meint brachet 
cornent e huent cil valet 
ki la fust donc poeit oir 
la forest des corns retentir 
e des braches tant duz cri 
la fiere qe dunke ceo oi 
iceo ne quyt pas ke l en lui nuist 
car li plust ceo deduit 
ypomedon ne se feint mie 
n out cure d autre compaignie 
un molt grant serf ad choisi 
le lien de chien abati 
les brachet le sunt ne boisa mie 
a deu taunt ducement crie 
e sone tost corn si bien 
errant se tient pres de son chien 
si tuz les veneors i fusent 
e tuz lur braches usent 
ne feisent mes avant 
car il veit son serf ateignant 
il est turné vers la rivere 
tut dreit par devant la fiere 
ipomodon n ert guerres loyn 
cil brachet en out grant bosoyn 
et ly serfs par esteit si las 
n alast avant mye un pas 
ly serf gist droit devant la fere 
ne pot ateindre a la rivere 
e li brachet se recocha 
e le serf de loin abaia 
la fiere regarde la beste 
que de sa lachesce s areste 
e reveit le brachet gisaunt 
e oit celui cornant 
as autres dit ' avez veu 
cest cerf n ad mie repos eu 
e li brachet ne bersa mye 
e cil reciet de venerie 
ki cest brachet si affeita 
n est mie loinz tost vendra " 
ypomedon avant i vint 
la fiere le vit mes plost ne tint 
donc sun serf outre passa 
mult affeiteiement corna 
de prise n i ot autre aie 
ffors brachet qe od lui crie 
ypomedon est descendu 
bien est cum veneur vestu 
cote ot qe de sursegle esteit 
dekes a genoil lui ateigneit 
son serf ad tost acouté 
puz ad la teste tourné 
sor les perches come fere deit 
come cil qi assez saveit 
' ore poez seignurs " fet la fiere 
' veer valet de grant maniere 
corteis e affaité de bois 
ore me suez qe jeo me voiz 
veer come cil vodra fere 
e cum il siet son serf defere " 
e veit le valet regarder 
il ne vot pas tant demorer 
mes son cerf ad mult tost desffet 
son brachet pest iloec le lest 
il s en vait quatre moz cornaunt 
pur son mestre q il vait suaunt 
la verrez la brachet atendre 
car il ne se lerra pas prendre 
ffor de son seignor n aprocher 
ou tholomeu q il oit mult chier 
la fiere ad veu cest enfant 
come il est curteis e vaillant 
tut tient a fable kanqe ele veit 
de tut vers ceo il saveit 
a poi k ele n est tost mué 
e de corage trestorné 
a la pavelon est revenue 
de pensee la color lui mue 
mes qe chaud mult sage 
e se combate ove son corage 
deheiez est ore sun granz senz 
ypomedon a icel tens 
en perdi mult de bon afere 
trop ot grant sens de sei retreire 
assez pensa estreitement 
aucune foiz avoit talent 
qu ele amereit ypomedon 
puz dit ' ne serra mie bon 
a tut dis honie en seroie 
mes c il est pruz jeo l ameoie 
allas qe doel il ne l est mie 
mes mult est plein de curteisie 
ceo ne lui puet entendre pru 
a parfornir si riche vou 
qe ceo par folie vouai 
pur mort jeo ne l dedirai " 
deus cum ad le quer loial 
qe qe aveyne bon ou mal 
n amera james a son dit 
ffors chivalers bons elit 
assez tost qu en toi avenra 
cel bon chivaler amera 
mes k il sur tuz autri li pleise 
ne l avra pas de tot aeise 
si pense la fiere meschine 
cil ne seit mot ke pas ne fine 
de sun cors en bois travailler 
il ne puet pas saver 
plus ad il sul de serfs pris 
ke trestuz les meillors dis 
mult ot cele jor bel dedut 
reveint s en contre la noit 
ypomedon vint a sun mestre 
de la foreste ceit bien lestre 
quant vint devant le pavilon 
ou la fiere iert e li baron 
il e sun mestre unt la meneie 
a long aleine bien soneie 
mult cornent ducement e haut 
la fiere l oit si tres haut 
le corn mult bien ad ele conu 
sovent le jour l unt entendu 
saili suz contre li ala 
cil les testes lui presenta 
la fiere pucele s areste 
e devise chescune teste 
de venerie vint mult se prise 
mult se lot de son servise 
certes jeo quide mult escient 
ele s arestut si bonement 
plus pur le vallet regarder 
qe pur les testes deviser 
mes com ele plus regarda 
e cors e facon avisa 
tant fust ele plus deseperé 
sovent madist sa destine 
quant ensi beaus cors oblia 
qe pruesce ne li dona 
ne puet chaler n amonte a rien 
kanke el puet pensier de bien 
tot l ad de s amor departi 
pur la pruesce qe li faili 
revenuz sunt li veneur 
e li vallet de grant jour 
assez unt eu bel dedut 
mes le pris donerent tot 
a cil nostre estrange vallet 
qe soul alout ove sun brachet 
li mangers est ja trestut prest 
la damaisele asice ceo est 
ypomedon pas ne se oblie 
d aler a sa butelrie 
sa coupe devant li acist 
ele lui regarda e dist 
' vallet vus avez travaillé 
avez vus hui rien mangé 
dame oncore rien par fei 
en mye cele eire devant mey 
alez amis si vus seez 
e de ces vallez apelez " 
cil un neveu la fiere apele 
dreit s acist devant la pucele 
ceo ert le vallet qu il ama plus 
a cel hure s acist jus 
ainz qi d ileke releve mais 
il iert chargé de si grant fais 
unkes mes ne s aqueinta 
qe en sa vie ne lui faudra 
tel overe enprist enmy eire 
dunt tot dis avra afere 
qe porra ceo estre for d amer 
tote autre rien puet hom danter 
mes amour n est james daunté 
cum len plus le sert a gre 
plus en avera feble guerdon 
li sage est li plus bricon 
la damaisele cele part 
coment qe seit feite meint regard 
mes qe la folie ne pensa 
bien li fust q ele regarda 
a une foiz si ala 
qe la fiere mult l avisa 
e li meschin regarde a li 
cil qe nul d eus l oil flechi 
mult se entregarderent longement 
li vallet veit qe doucement 
l ad regardé e de bon oil 
qu il ne pot pru noter de orgoil 
de li pensa qe ni pot estre 
car ele fu trop de sun quer mestre 
si n est il mie car amur 
l ad ja saisi e mis al tur 
sovent tresaut e tut c espert 
le manger e le beivre pert 
la fiere regarda mult 
de ire est mué si change tot 
mult iert sage demeintenant 
aparceit bien a sun semblant 
ke il est surpris tant d amors 
qe ore vodreit ele qi fust ailors 
pur sun bien e pur sun profist 
car ne l poeit a sun dit 
li vallet regarde sovent 
la fiere aukes folement 
il ne l pot mes car ceo nus dit 
li sage home en sun respit 
tost est l oil la ou est l amur 
la dei la ou len sent dolur 
c est de fous amans de folie 
kar il certes ne quide mye 
qe nul homme el munde gute voie 
c il fet sens ou folie 
cist regard mes pur espleite 
com plus la veit plus la coveit 
la fiere le regarde assez 
veit q il est tant decolorés 
e qe sovent tremble e tresue 
e la colur li change e mue 
mult lui depleit e li peisa 
assez sovent se purpensa 
come cele qe esteit sage 
coment purreit de tel corage 
oster si le q il par li amer 
n eseit issi afoler 
mult l ameroit en pais 
kar le veit d amur suspris 
e de sei memes ot grant pour 
qe pur lui montast en errour 
kar mult l ot amee de bon quer 
mult lealment e sanz faucer 
ne se poeit de lui retrere 
car trop ert beaus e debonere 
la fiere en pense en meinte guise 
coment poreit par qele qeintise 
ensi parler qe cil le dit 
e qi il la glose entendit 
mult ad tost l encheson trové 
car femme n ert ja esgaré 
q ele ne purvoit de loing 
d enginer pur son bosoing 
el ad de lui mult grant pite 
mult vodreit q il fut aloingé 
e hors de ce pais 
car d amer trop est mabailiz 
car homme dit qe par eloingance 
met len amur en obliance 
e si ad un autre encheison 
len dit ke aise fet laron 
si n ert pas tost deleveré 
assez l orrez avant eu livre 
car ne l lerrai que ne l vus die 
ki bien eyme tart oblie 
qe une fez ert bien amé 
n ert james de tot oblié 
si n ert de aschone femme feinte 
dont en cest pais en est meinte 
la fiere ot un damaisele 
ismayne ot non mult fu bele 
e mult iert franche e mult valeit 
ffile al duc de burgone esteit 
entre deus chivalers s acist 
de cele chose garde ne prist 
de tel overe i avera parlé 
dunt aukes einz ne fu pensé 
e sur celui chaira la hounte 
hou la parole rien ne amounte 
tuz en iert hontus e dolent 
a qi cel ovre pas ne apent 
la fiere garde de mal oil 
son neveu par mult grant orgoil 
par mult fiere regardure 
ja parlera par coverture 
e dit a lui par fiere reison 
' jason mult estes mal bricon 
eschapé fors mais musars 
trop par fetes maveis regars 
est ceo pur vus dites imaine 
qe cist musars tele vie meine " 
imeine l oi si en roist 
ne quid pas q ele deservist 
mes cil ne l poeit mes nepurkant 
ele ne vout lesser attant 
vers la son neveu autre foiz s en turne 
ele l ad ja pensifs e morne 
' quidez vus garcon pur beaute 
pussez par amur estre doné 
pur franchise ne pur largesce 
te covient autre pruesce 
mult est cist siecles fieble e tendre 
quant vus fous qi n ad quei desprendre 
ainz q il querge los e pris 
veit suspirant e tres pensifs 
ja ne pensera de bien 
e si vus dirrai une rien 
ffainte charn e cheus fous 
ja m eit tant sage ne tant mauveis 
si tost come ist de l escale 
si devint amerous e pale 
e megre el vis e pert colur 
deus com il seit bon son seignor 
quant amur si le justise 
ja de li n avera homme servise 
car cil qi amur entent 
il pert tot autre escient 
itel amur est trop amere 
mes douce est pur folece 
cil amur est amertune 
ki les corages si alume 
tot a de certes si vus di 
e pur vostre bien vus chai 
il ne fet pas grant folie 
ke par autri si chacie " 
ceo mot ne dit ele pas pur ly 
ainz l a dit pur autri 
cil meymes pur qi il fut dit 
mult apertement l entendit 
jason ot au quer grant ire 
ne poeit un mot parler ne dire 
ypomedon l ad entendu 
onqes tant dolent ne fu 
tost ad lessé le regarder 
ore avera assez a penser 
mult tint le chief bas e enbrong 
trop lui semble al manger long 
bien l entent por l ad dit 
tel dolur n ot puis qu il nasquit 
kant cil de la curt mangé ont 
li plusour a l ostel s en vount 
ypomedon ne se est targez 
devant lui se est agenulez 
conge demande si s en vait 
onqes einz ne l fet aveit 
onqes mes conge ne demaunda 
ele ne sait pas ceo qu il pensa 
mornes e desheitez s en part 
la fiere la fit un regart 
onqes ne beisa sa chere ne l vis 
ele l ad mené deskes a l hus 
e des beaus oilz lui regarda 
e il s en parti s en ala 
ele l arde mult soventre 
vis lui fust qe le quer de ventre 
ove lui de tot s en est partiz 
ou volunters ou enviz 
ele estut a chambre alé 
de doel ne poet plus demorer 
en son lit se lessa chaier 
grant piece ni se pot de iloec mover 
pausmee s en est pale devint 
n eut pas dedut q al quer lui tint 
mult se tient ore maubaillee 
tot son grant sens en folie 
la fiere male vie meine 
a sei apele ysmeisne 
dit li ad qe son lit seit prest 
cocher vodra kar tens est 
cocher poet mes de dormir 
n i avera geres de leisir 
car amur durement le saut 
son senz en sel point poi li vaut 
amur la fet torner sovent 
assez pense diversement 
a sei memes mult estrive 
e dit ' pur quei estes pensive 
ja avez veu tant des reis 
qe en chaut onqes ne vi si corteis 
si affaité si apris 
ha fole si vus est avis 
certes jeo sule nel die mie 
n ad homme el munde qe ceo ne die 
e pur quei donc ne l ameroie 
quant mon quers ne l deveie 
il ne puet mes certes si poet 
nanil quant si fere l estoet 
deus tant ai esté tot dis fiere 
ore sui adanté mult legiere 
e ceo est grant dreit qe dolur eit 
qi de son gre a sei le treit 
mes cil dit bien en reprover 
de grant orgoil vient encombrer 
maveise chose ad en orgoil 
ore ni ad mes pur ceo me doil 
tant cum par fu fiere e orgulose 
ne fu jeo pas si curiose 
pur ceo vaut mult grant orgoil fere 
qe d estre simple e debonere 
hey lase pur quei le deistes 
trop malement y mespreistes 
quant assez vaut simplete 
qe ne fet orgoil ne fierte 
lasse pensive que pensastes 
quant vus ove lui her seir parlastes 
assez avez eu leisir 
de vostre voler descoverir 
mult use fet grant folage 
trop usse leger le corage 
ostez iceo ne serreit prus 
si jeo m enbaundenase a tuz 
trop averai le quer leger 
jeo ne l deveraie pas prier 
par droit deveraie estre prié 
amur trop vus ai aquointé 
kant my est d amer si prest 
unqe ne homme ne sei q il est 
de quele terre ne quele lignage 
c il est de haut ou bas parage 
ne sai coment il ad a non 
qe avez vus dit a grant reison 
doit il par amur estre amez 
kar si beaus homme ne fust unke nez 
si curteis homme mien escient 
nasqit unke de base gent 
ne fut onqes engendré se crei 
d autre homme qe de riche rei 
hey fole ceo vus est avis 
tuz ne l tienent pas de tel pris 
ne tuz ne veient ceo qe vus veiez 
de tel oil cum li gardez 
si funt par deu certes non font 
mes la folie vus somont 
vus quidez ja a vostre espeir 
qe nul home ne l pusse valer 
mult par fu ore fole eschative 
mi quers encontre moi estrive 
cel estrif mes riens n ateient 
kar amer amedeus nus veient 
tost nostre estrif ad abatut 
mei e mon quer ad vencu 
amurs tient toz jors en eschar 
ore me est avis qe le vi mar 
ore est foles e sage 
ffeme de mult ferme corage 
jeo quidoi totes choses passer 
mes ore m estut chier comparer 
pur orgoil ne pur surquidrie 
ja ne devoie estre amie 
al roi de arabie ne de perce 
mes ore ne est amur si adverse 
q es plus bas tant me met 
qe m afole pur un vallet 
si s en vait jeo ne sai la terre 
ne quel part jeo lui pusse quere 
qe vus iceo facez mestier est 
car ne quide pas qe l eies prest 
a demein a vostre lever 
donc ad fors afoler 
donc m estut morir a dreiture 
obliez vus la leidure 
e la honte qe vus li feistes 
com par orgoil lui sordeites 
il s en veit ne esmerveillez 
trestut a seur en seez 
coment s ira il demeyn 
oil vers tot halegre e sein 
e vus remeindre com cheitive 
morne desheité e pensive 
certes bien quide q il s en ira 
hier seir conge me demanda 
ceo fust d aler a son ostel 
noun fu si fu y pensa de hel 
onqes mes conge ne me quit 
qe dunke ne crei q il departisist 
issi tot hors de ma terre 
q il ne me vosist conge quere 
si freit voir car lui dis ades 
ke fols remaindroit al pais 
qe je pusse pas aver ma pes 
ceo qe poy aver de pres 
si le voil aver m estut long quere 
si ne saverai en quele terre 
ceo est a bon dreit sovent avient 
qe l um gete as terre ceo q il meintient 
ceo est une chose de folie 
mes si deu plest ne l ay fet mye 
si ou non ay si deu plest 
hier quant il vint en la forest 
e il devant moy fust assis 
ou il de grant amur fust sopris 
suspris voir mult durement 
ceo vi jeo bien e l entent 
en suspirant me regarda 
si m eit deus tot il pensa 
plus pensa de sa venerie 
qe de choiser moy a amie 
certes non fist ore oi desrei 
pur quei regardreit il mei 
si de grant amur ne me amast 
e plus qe autre me coveitast 
ha fole quant ceo veistes 
e vostre quer ne lui deistes 
ostez ceo sereit mult grant honte 
ceste parole rien n amonte 
si fet jeo use fet qe sage 
si use dit mon corage 
n estes pas sages kar soffrez 
demeyn ove lui reparlerez 
si lui dites vostre purpens 
si frage jeo bien kar ceo est sens 
ore sei bien n est mie gabbas 
meuz vaut un tient qe deus averez 
si james le puz ver de l oil 
ne li mostrei pas tel orgoil 
com hier seir fis ainz frai tant 
q il verra bien a mon semblant 
e les regars ke li ferai 
qe mult volentieres lui amerai " 
a tel dolour la nuit travaille 
sovent torne sovent bataille 
pense se plent e mue colur 
long li semble jeskes al jur 
mult parmeine dure vie 
pur quant oncore ne seit il mye 
qe en vendreit si ele le sust 
sa grant dolur dublé fust 
mes assez en ot sanz dubler 
kar n ot leisir de reposer 
unqes ne dormi cele nuit 
kar ceo n est guere dedut 
issi autre bien amer 
qe bien vodreit a garder 
ore vodrai del vallet dire 
la noit n ad mie meins martire 
ke la fiere n ot mien escient 
kar mult travail gref turment 
quant jeske a sa tente vient 
de nule joie plet ne tient 
quantqe il veit d enveisure 
tut li turne a desunfiture 
son mestre comande aprester 
son lit kar il veit reposer 
mes a ceo estut entendre 
sa bele face cler e tendre 
li ert aukes decoloree 
einz qe la nuit seit parfineie 
a son mestre sembla merveille 
tel pour ad tut s escouteille 
de ceo q il li veit desheité 
kar mult estre enveisé 
cil est coché en son lit 
mes il dormi assez petit 
mult est cheu en gref pense 
e mult ad sovent regardé 
les paroles del seir devant 
dunt il ad le quer pesant 
a sei meimes mult se pleint 
e dit ' jeo fas ceo qe ad fet meint 
qe m en suy parti de ma terre 
aillours aler pur meuz quere 
jeo ne sai pru qe jeo quere si 
si sai pur estre maubailli 
dieu q ad my quoers ke si regrete 
la fiere ja le dui de dette 
ke doy hors de ma terre aler 
et si venir pur afoler 
ey dieux come vit bien ma folie 
e certes ele ne menti mye 
eschar est grant de nous bricons 
ky querrom d amer achaisons 
ke unqes n eumes los ne pris 
pur moy le dist car trop suy pris 
me vit esgarder folement 
trop me chastia leidement 
mes ele le fist pur mon bien 
mes il i ad un autre ren 
el me regarda longement 
si ke unk ne cilla neent 
ascun bien dont pencea de moy 
bien voire jeo vous dirray quey 
ke el vous tent pur nun sachaunt 
si ly pesa de fol semblant 
et de regardz q el vous vist fere 
se moustra ke par contrere 
vu dit assez ne vos sovent 
pur naif fol vus tint e tient 
en maye foy trop bien le crey 
kar trop parlay par grant desrey " 
a ces moz si ly faut l aleyne 
pasma s en e revent a payne 
mout doloruousement se pleint 
mout par iert febles e ateynt 
' ay dieu " fait il ' com suy devez 
pur quey me suy tant celez 
puis qe hors de ma terre mui 
unkor ne set nul qe jeo suy 
ja say jeo tant d eskirmye 
en ceste curt n ad un soul mye 
ke plus sache de boorder 
ne de launcer ne de geter 
tant m en suy par orgoil celé 
k asez i suy vil e blamé 
quant issi est kel le feray 
ke suy e dont descoveray 
si m ait dieux noun feray pas 
ke feray donk trerai m en las 
oil certes q el n amereit 
nul si bon chivaler n esteit 
de moy descoverir ceo n est pruz 
vauntise l entendra touz 
kar autrement estuit mustrer 
la pruesce qe par parler 
ey fols volez vous departir 
certes oil n avrez leisir 
car si estes a tel las pris 
ke amer vous estuit cest pais 
et demorrer enferm e sein 
certes eins m en irroy demain 
oyl si vous avez le quoer 
jeo ne remaindray a nul foer 
poez vous donc aillors aler 
de cest amur si tost sevrer 
ne puis remaindre ne partir 
jeo ne me say a quel tenir 
si remaign ne conquerroy pas 
fors ditz quitus e malveis gas 
sovent serroy al doy moustrez 
veez ci ly malveis assotez 
kar ki eyme si finement 
ne se puit covrir longement 
se il pres de s amye meint 
par ascun semblant ert ateint 
si jeo suy loins mes qe je pence 
assez i troveray defense 
kar nul ne savra ne pur quei 
jeo suy pensifs for soul mey 
mes il i ad un autre chose 
mal est batu qe plurer n ose 
n est pas aese qi ad doel 
en perchers k ad a son voil 
ne se ose mye descovrir 
moult melz ly vaudroit le murrir 
morrir par fey garri serroit 
ky puit morrir quant il voudroit 
allas qe doel jeo ne puis mye 
ceo poise moy kar dure vie 
me fet mener a mout grant tort 
uncore est tut joye e desport 
coment serroy plus anguisosus 
ore a primes comensons nous 
si ad trop dur comencement 
s il me dure trop longement 
dont sai jeo bien ke saunz dolur 
ne puit lem pas tenir l amur " 
issi estrive ipomedon 
il n out unqes meins de son bon 
mains de joye ne de deduit 
k il ad eu en ceste nuyt 
kar tant sovent turne e returne 
tant est pensifs e triste e murne 
k il ne set mye ou cele cest 
s il est en pleyn ou en forest 
n ad par la nut suef sojour 
c est son purpens qe a point du jour 
s en voet aler se est la fin 
n en savra mot nul veisin 
tote nuyt ad tel vie ewe 
sovent corage luy remue 
mes al derain se tent a cest 
ke de aler voet estre prest 
mout est douz l entrer en amurs 
mes poy e poy crest la dolour 
si doucement ainz qe len sache 
qe tut le quoer del ventre arache 
ipomedon quant il ajourne 
de son lit leve si s aturne 
mout out le vis teint e palli 
kar il n out rens de nuyt dormi 
si vint devant luy tholomeu 
e dist li ad ' sire pur dieu 
en ceste nuyt q avez eu 
n avez pas bien en pees jeu 
mout vous ay oy suspirer 
et pleyndre sovent e turner 
mout avez ew dure nuyt 
et colour e sank vous mut 
uncore vous piert il al vis 
vous estes de mal suspris " 
ipomedon pas ne descovre 
a tholomeu le ver de l ovre 
ains luy ad feint une mensonge 
' mestre " fet il dont ' hidous sounge 
anuyt mout grefment m esperi 
dount tant suy veins e paly 
estrangement grant mal m ad fet 
a dieu e a vous set retret 
mout ay grant pour de ma miere 
kar songoy qe mon piere 
une des costes out perdue 
quant me membre ly sank de me mwe 
tut le corps me prent a fremir 
jeo quid q ele est prest del murrir 
si vous di bien ke jeo m en vois 
mestre kar issoms de ses boys 
issi qe ne seioms veuz 
ne voudrai estre aparceuz " 
ly mestres entent sa reson 
ne quidoit oir si veir noun 
delivrement aprestez sount 
chargeont lor somer si s en vont 
assez dolent s en vunt aunduy 
il pour soy meismes cil pur luy 
la fiere coment qe ly plaise 
ne remaint pas trop en aaise 
s il s en voit murne od grant hache 
el ne remeint guerres haité 
entre eux est l amur bien partie 
l un plus qe l autre ne sent mye 
mes qe ly cors soient partiz 
si sount les quors d amer onis 
ipomodon issi s en voit 
en hostage son quer i loit 
mes countre sel un autre en porte 
dont il gueres ne se comforte 
si sount ly quers entrechaungez 
et sount entre els tels amitez 
qe nul de eux n ad joie ne bien 
ne nul de l altre ne seit rien 
si sont lor quers perdu iloc 
k il ne s ount ne ne sont sanoec 
cil vet saunz quor mes ele l a 
quant el n en seit mot k en fera 
com put lem garder par raison 
ceo q il ne seit s il ad ou noun 
ne cil ne sele ne set ren 
si eront lor quers gardez bien 
coment qe soit de l aloignaunce 
ja n eront mys en obliaunce 
a touz les jours de lor hee 
avra entre eux grant loialte 
ipomedon s en est alé 
ly vadlet sount touz ja levé 
et la forest tut en fremit 
de noise de corns retentist 
jason i vint espuronaunt 
et veit un chemyn traversaunt 
quant un poy fut outre passé 
ipomedon ad encountré 
errer le veit a son herneys 
merveilla s en s estuit en peis 
' compains bel sire ou alez vous 
ja m en vois murne e dolerous 
sire pur quei jeo vus dirrai 
pur un songe dont mult m emay 
bel sire k est coment vait 
vous ad nuls hom de rens mafait 
nanil certes e donc pur quey 
voillez vous departir de mey 
n ad si haut hom en cest pays 
s il eust vers vous ren mespris 
ke la vengaunce ne fuit prise 
kar la fiere est de grant justice 
et vous estes mout bien de ly 
si estes saunz congie parti 
partir m estuit noun esteust 
si de nus guerres vus en fust 
si est par dieu certes noun est 
jeo irroy od vous kar tut suy prest 
non ferez voir e dont coment 
irrez vous ent e jeo neent 
oil voir par fey noun ferez 
ou jeo irroi ou vous remaindrez 
certes od vus n i puis remeindre " 
adonque i comencea a feindre 
et li dist ke il revendra 
al plus tost q il purra 
il ne ment pas a mon espoir 
kar de touz les motz ad dit voir 
kar a tel oure a ly vendra 
guerres plus sages ne serra 
' sire " fait jason ' quant soffrir 
ne me voillez od vous partir 
dites ou jeo vous puisse querre 
et dont estes e de quel terre 
ke si vous ci ne revenez 
a vous vendrai si vous voulez 
certes jason ne l dirray pas 
ne l dirrez coment ceo est gas 
noun est si est en meie fey 
quant vous si celez pur mey 
or say bien ke ne m amez guerre 
quant si me celez vostre affere " 
a cel mot fut il si confus 
a poy ne chet del chival jus 
de grant ire s evanoy 
trestut tressua e noiry 
et dist quant il pot parler 
' or ne say mes amy trover 
ore say bien ceo est la summe 
fort est a conustre nul homme " 
tendrement plure si li dit 
' bien say qe vous m amez petit 
certes en faz mout durement 
mes il ne puit estre autrement 
ne puis si longes demorrer 
baisez moy si m en voil aler " 
entrebaisez s en sount sovent 
plus de centz fetz mon ascient 
jason s en est de ly partiz 
a dolour e mout a anvyz 
mout volunters le conveast 
bien loins avant se il osast 
ipomodon ne l vout suffrir 
sovent se garda al departir 
jason s en voit tut a droiture 
d aler en la forest n ad cure 
il ne veit ren ke ly n enuit 
ne preise guerres nul deduit 
voit s en pensifs trist e murne 
droit vers le pavillon s en turne 
la fiere grant pose iert levé 
ne dormi longe matyne 
del pavillon estoit issue 
a poy de doel q el ne se tue 
el atent ascun aventure 
tost la trova asque dure 
bien quidoit son vadlet veeir 
mes faut mout a son espeir 
tut ly reront les deez chaungez 
jason s est vers luy aprochez 
del chival pres de luy descent 
il parlera pitousement 
mout l avisa la damoisele 
et dit ' apportez vus novelle 
damoisele mout qe me poise 
kar a mon us est trop malveise 
coment cheles dites le moy 
dame mout volunters par foy 
vostre vadlet s en est aleez 
et par moy vous salu assez 
ly quels vostre vadlet estrange 
james n avrez de ly eschange 
alez oyl pur quey ne say 
ky li mefist nul si fist nay 
eins est son songe k ad songé 
dount a mervaille est desheité " 
la fiere entendy la parole 
ne fist semblant ne fut pas fole 
nient pur ceo puys k el fut nee 
n ert de novele si troblee 
mes el ne fist gueres semblant 
ke ly en fuist ne tant ne quant 
dit ly ' bel nes n en poun mes 
amena il tut son harneis 
certes oil vet s en son mestre 
oil ait s en quant ne voet estre 
si od nous mes eins ly ennuie 
lassez l aler dieu le condue " 
purquant qel semblant k el feist 
la verite mout bien enquist 
e quant el le savoit de fy 
dount n ot ke coroucier en ly 
' alez bel nez alez alez 
ja mar correy de ceo prendrez 
l um reprove savez vus quei 
ne tu od mei ne jeo od tei " 
mes ele pensa tut le cuntrarie 
' tut altrement le me estoit faire 
mes ke il a mei venir ne voille 
n er ja jur qe pur lui ne doille " 
jasun s en est de lui turné 
e la fiere l ad reapelé 
' demandastes li vus u num 
dunc il est coment ad a nun 
certes oal mes ne l volt dire " 
mult out dunc einz el quer grant ire 
a sei meisme en pensant dit 
' il ne pot mes se il est marit 
par ma folie le engignai 
e mal beire a mun os bracei " 
jason atant d iloc s en turne 
e la fiere s en reveit murne 
vent a sun lit si chet enverse 
tut devent neire e teinte e perse 
treiz fiz se pasme en un randun 
si k ele n entent sens ne reisun 
venue i est curante imeine 
e veit la dame ki demeine 
tel dol mes ne set l achesun 
ffranchement la met a reisun 
' pur deu ma dame k avez vus 
k ai ja me mort a estrus 
ne veez vus ke jeo me morir 
metez vostre main a mon quer 
tastez ne me bat nule veine 
pur deu ma dame " fet imeine 
' dunt avez vus cest mal si fort 
vus savez qe ceo est grant comfort 
ke dolur ad si se descovre 
kar mult valt conseil a tel ovre 
certes imeine mal me esteit 
n ad suz cel si orible feit 
ke a vus co sachez ne deisse 
e mon conseil ne descoverisse 
dites mei dunc ne seit celé 
ja s ai mult orgoil cumparé 
quel orgoil dame quel d amer 
or me fet d amur trop penser 
ore amer dame ki amez vus 
certes jeo nei sai a estrus 
coment ad nun ne de quel terre 
ne u jo l pusse mes aler quere " 
a ces moz le quer li failli 
e imeine mult se esbloi 
e li dit ' dame ne l celez 
ki est il ke vus tant amez " 
en suspirant li respondi 
quant meulz dut dire si failli 
' jas est " fet ele " le estrange va " 
en pece apres si li dist ' ha 
dame ne sai qe dit avez 
se vus autrement n asemblez 
kar n i ai entendu nul nun 
ne de parler nul reisun 
jo vus dis lo comencement 
mes un grant suspir me suprent 
quant jo tu le meulz dire quit 
prenez del mot ke vus ai dit 
si l acreisez un petit 
od ce ke dis metez un lit 
si entendrez assez pur quei 
a la dolur moir e me occi " 
imeine dit ' ne sai cument 
va fut vostre cumencement 
apres le va deistes ha 
le let ovec s ajusta 
vadlet ad nun est issi 
nai ostez le suspir enmi 
dunc l avrez vus bien entendu " 
imeine de mut bon sen fu 
ben sout k ele vout le vadlet dire 
mes ne pout pur le grant martire 
ki si sun sens li troble eschange 
' dame est ceo le vadlet estrange 
oil veir si s en est alé 
james ne quit ke il seit trové 
avoi dame n aiez pour 
si ai veir grant kaer cel jur 
par cuverture tant li dis 
vers li e vers vus trop mespris 
e vers jason ki coupes n out 
cil trop bien l entendi e sout 
uncore donc ne voil pas saveir 
k amur me poust commoveir 
ore en ai jeo tot le nualz 
e il s en veit heitez e beauz 
ma dameisele " fet imeine 
' ne seiez mie en ceste peine 
ore sai jeo bien coment co fu 
mes ne l oi pas einz entendu 
bor fust unc la parole dite 
kar vus le verrez a eslite 
le meillur chivaler del mund " 
cele suspire de parfund 
' quidez vus si ke il seit issi 
certes il n est pur el partie 
il est si beauz il est si sage 
si francs e si de bel curage 
mult par ert pruz ja ne faldra 
sachez ke pur el ne s en va 
lee seez ne plurez lerme 
vus le verrez a bref terme 
quidez le vus ma bele amie 
je l sai de fi ne dutez mie 
jo dunc me cumforterai 
mes bien sachez ja ne prendrai 
seignur fors lui tant cum jo vive 
mal fera se il lunges m eschive " 
la fere auketes se cunforte 
nient del tut grant dolur porte 
n avera james del tut sun bon 
devant co k ait ypomedon 
ipomedon s en vait tut murne 
sovent regarde e se turne 
mut par aprent d amur l art 
kar il en ad mut bien sa part 
sis mestres en ad grant tendrur 
e grant pite de sa dolur 
e dit li ad ' sire merci 
pur quei estes vus si mari 
dites le mei ne me celez 
mut volenters qant le volez 
a vus ne dei pas celer 
mestre je moir par trop amer 
bel sire ki amez vus si 
la fiere dunt sui malbailli " 
ipomedon atant descuvere 
a tholomeu trestut l overe 
les paroles li ad retreit 
e les regarz k il ourent fait 
tholomeu dit cum affaitez 
' bel sire vus esmaiez 
kar certes il n est nul mester 
mes ore vus fetes chevaler 
kar jeo vus sai de tel vigur 
ke mult serret de grant valur 
pus si alez de terre en terre 
vostre pris e vostre los quere 
kar bien savez k ele ad voé 
ke ja n ert nuls de li amé 
se il n est vaillant e pruz 
k il as armes venquie tuz 
jo en ai joie ke vus amez 
kar a tuz jurz meulz en valdrez 
kar cil ki aime par amur 
de plus conquert pris e valur 
k il se peine d estre a tut dis 
plus francs plus pruz de meulz apris 
par fei mestre vus dites veir 
e jo l frai a mon poeir 
vus frez bien " fet tholomeu 
' e si vus desire par deu 
a grant leisir poiez atendre 
a chevalerie entendre 
k ele ne prendra uan barun 
ke seit en ceste regiun 
kar vus se deu plest tant ferez 
e mult par serrez aloez 
quant ele ora de vus parler 
james ne voldra autre amer " 
ore se cumforte ipomedon 
quanqes cil dit si semble bon 
aukes a cumforté se tient 
un autre aventure li vent 
a poi de terme tute preste 
ki ne vaut gueres meulz de ceste 
ore vus dirrai quel aventure 
dunt la nuvele fut mult dure 
ipomedon eire a espleit 
loinz el chemin devant lui veit 
venir un curleu tost errant 
e une boiste od brefs portant 
en sa main un bastoun portout 
e curte cote de sei out 
solleres de cordewan fretez 
legerement fut aturnez 
mult tost se sunt entrecuntrez 
li curleus l i ad saluez 
ipomedon l esgarde mut 
li quer li chiet e fremist tut 
kar l un dit ke li chier se espert 
d un dol ainz ke il seot descovert 
ipomedon dit al vadlet 
' sufrez amis un petitet 
si me dites dunt vus venez 
e u alez e ke querez " 
li vadlet esteit bien apris 
' jo ne sui pas de cest pais 
de poille sui nurriz e niez 
tut ceste an pres me sui penés 
si k a vint jurz avera un an 
ki ai sufert travail e achan 
tut dek a la mer d engleterre 
ne quit k ait une sule terre 
u ne me seie travaillé 
de chef en chef quis encerché 
e beaus amis ki querez tant 
sire un vadlet ke je demant 
coment ad nun ipomedon 
est co dunc amis pur sun bon 
si m ait deus sire ne sai 
mes quant del pais m en turnai 
malade esteit mut la reine 
uncore ore de languir ne fine 
cil est sis filz ke vois querant 
se vus en savez tant ne quant 
ffranc hom gentilz si m enseignez 
kar durement en sui grevez " 
ipomedon d ire trepeille 
' oez " fet si ' mestre merveille 
averé est co ke vus dis 
de grant folie m entremis 
quant jeo me feins de cunter songe 
unc a bon chef ne vint menconge 
dunc n oi einceis asez dol 
certes ore voldreie mun voil 
ke le quers me crevast el piz 
kar n ad si chaitis mal bailliz 
en ceste siecle cum jeo sui 
e tuz jourz ert e tuz jurz fui 
asez dit veir li saive autur 
ke apres un doil venent plusur " 
lores se pasma e chiet aval 
enmi cel chemin del cheval 
dunc veissez dolent sun mestre 
nuls hom plus irez ne poust estre 
ses chevous trait sa barbe tire 
grant doil demeine e dure martire 
e li curleus de sue part 
ipomedon revent a tart 
al curleu dit quant pot parler 
' ore poiez amis returner 
alum ent mestre alum nus ent " 
muntent e mult s en vont dolent 
e mult errent a grant jorneis 
e trespassent citez e cuntres 
n unt un point de sujur eu 
deske a barlet sunt ja venu 
uncore est vive la reine 
mes la mort li est pres veisine 
ipomedon ne targa pas 
devant se mere ignelpas 
est venuz tost senz demurer 
asez out dol a l asembler 
mes li vadlet esteit mult sage 
pur lui refreinst mult sun curage 
e de sun mal recumfortut 
ele a quanqes li pout 
el li ad priveement dit 
' bel fiz entendez un petit 
un conseil vus voil descoverir 
quant vei qe pres sui dei morir 
bel chier fiz vus avez un frere 
unkes ne l dis al vostre pere 
ne seit nul hom fors vus e mei 
pernez cest anel de mun dei 
pur la mei amur si s gardez 
james de vus ne l ostez 
e cil qe l anel conoistera 
en fin vostre frere serra 
e vus issi le conustrez 
par mei autrement ne l saverez 
il le set bien quant il parti 
ffut entre nus devisé si " 
ipomedon cest anel prent 
hetez en est si est dolent 
hetez de ceo q il aveit frere 
dolens k il ne sout u il ere 
quant ele out sa reisun finee 
sa beneicun li ad dunee 
la reine ne vesqui gueres 
ben ad devisé ses aferes 
ses aveirs partiz e dunez 
as estranges e as privez 
unc tel dolur ne fut menee 
cum il en funt par la cuntree 
unkes el mund pur nuli mort 
n ot tel dol ne tel desconfort 
unc dame ne fust depluree 
ne plus pleinte ne regretie 
ne fut nuls ke la cuneust 
ki pur sa mort dolent ne feust 
li rais forment s en descumforte 
mes de lui unt fet cum de morte 
enterré l unt richement 
en un sarcu d or e argent 
la est la reine posee 
la plus franche unkes fust nee 
ipomedon pas ne targa 
a sun pere armes demanda 
e il li dunat volenters 
mut ert de lui privez e chiers 
e fist od lui e pur s amur 
trente chevalers en un jur 
ipomedon volt ke sun mestre 
deust od lui chevaler estre 
e il li dist k il ne voleit 
k en pece ne recovereit 
servant ne vadlet tant l amast 
de lui servir tant se penast 
kar il set tant de sa franchise 
ke ben li rendra sun servise 
de tutes les teches ki sunt 
n ad nule meudre en tut le munt 
ke un pusse fere en nule guise 
ke de rendre home sun servise 
li plusur perdent feintete 
e li plusur par malveiste 
si reveum de bien malveis 
e averunt meuldre eur vers tuz 
ke n averunt ceus qe sunt mut pruz 
une rien sei dunt sui servir 
od bel servise covent eur 
cil ki tuz jurs sens eur sert 
en fin tut sun servise pert 
gariz est qi ad bon seignur 
ne faudera ja k il n ait onur 
ne remeint en mei ke li men 
ne me fait grant honur e ben 
ipomedon est chevalers 
pruz e hardiz vaillanz e fiers 
n oi parler de nule terre 
u il eust trubuil ne guerre 
k il n i alast e eust le pris 
ja ne fust si lointein pais 
d tuz le chevalers de france 
conquist il le pris od sa lance 
par la marche de normandie 
out le pris de chevalerie 
par flaundrez e par burgoigne 
e par alverne e par gascoine 
mes nul saveit k il fu 
k a ses homes out defendu 
ke pur nul rien ne deissent 
ne dunt esteit ne descoverissent 
e tutes terres u il vint 
bel aventure li avint 
se il li venist a volente 
assez eust esté amé 
de dames e de dameiseles 
de bien curteises e des beles 
il ne vout pes tut el pensa 
kar sis quer ja ne partira 
pur nullui amur de la fiere 
tant par l aime de grant maniere 
il out grant dreit car ele eime lui 
mult par s entreamerent ambedui 
e chescun pur autre meint dol out 
e nul d eus autre ne sout 
ore repeirum a la matire 
dunc vus me oistes devant dire 
de calabre reparlerums 
de la terre des baruns 
si ont ben deus anz passés 
ke ipomedon s en ert turnés 
en meint terme ki mult meins dure 
avient suvent meint aventure 
cil de calabre unt souvent guerre 
suvent est troblee sa terre 
kar lur veisins tuz les plusurs 
lur rendirent mult grans esturs 
eschar lur sembla de la fiere 
mult la heent de grant manere 
k ele out refusé plusurs d eus 
si en unt mult grans ires e dols 
s asemblerent tut li barun 
e si unt entre eus parlé 
k a la fiere seit ben mustré 
k ele se conseille de seignur prendre 
ne vol plus suffrir ne atendre 
kar trop i perdent leidiment 
de lur terres e de lur gent 
e si ne l poent plus suffrir 
ffort lur est si tenir 
senz cunseil senz meintenement 
ne l voldrai mes suffrir neent 
cum il unt dit issi unt fet 
mult deatalente cest plet 
a la fiere ne set qe faire 
kar ele i vait duble cuntraire 
ben veit ke n est pruz l escundit 
e l ottrier li valt petit 
kar meulz voldra perdre la vie 
e de terre estre fors partie 
a tuz dis mes ke estre dunee 
e richement estre espousee 
a nul autre home ke a sun drui 
k ele out tuz jurz tant cher tenu 
mut ert de grant sens durement 
as baruns respunt sagement 
' seignurs bien sai co est la veire 
vos conseilz dei ben par tut creire 
e fere mult voz voluntez 
mes un bref terme ne dunez 
e de co me purpenserai 
cil k a vint jurz vus respundrai " 
li barun forment la hasterent 
e mult engressement parlerent 
e asez li unt dit suvent 
maulveise atente ad cil ki pent 
' nus attendum mut malement 
l um destrut nus e nostre gent 
e vus n en volez cunseil prendre 
n est mie bon issi attendre " 
la fiere est mult de grant saveir 
mut prie de terme aveir 
ne li chaleit cument alast 
mes qe li tens avant passast 
jo quit k ele le delaira 
tant lungement cum ele purra 
un barun i out de la terre 
riches hom fut e pruz en guerre 
drias out nun mut li pesast 
se la guerre tost finast 
mes il ne l vout nul semblant fere 
ne vout a ceus estre a cuntraire 
ne vout pas sul mes q il fust pruz 
desdire le cunseil de tuz 
volentiers queist l acheisun 
se il poust par nule reisun 
ke il n out seignur en la terre 
kar plus qe pez cuntre terre 
devant eus tuz ad dit en halt 
' seignurs baruns se deu me salt 
vers vostre dame mespernez 
cheles le terme li dunez 
se co fu un de voz veisins 
de murdres u de larruns 
kar par dreit l esgardreit 
al meins vint jurz de terme avereit " 
cil veient qu il dit verite 
si l unt le terme duné 
mes mut le firent a enviz 
pernent cunge si sunt partiz 
la fiere remeint mult pensive 
en sun curage mult estrive 
trop penser est malveis dedut 
ele ne fine ne jur ne nuit 
e grant tristur sa vie meine 
a une feiz apele imeine 
' imeine cheles qe frai 
cument e quei lur respunderai 
oi avez cum mi barun 
me unt ferement mis a reisun 
mut lur est poi de ma dolur 
trop me unt assis bref le jur 
dame se vus plest vus avez tort 
al men espeir cum jo recort 
ne sevent pas vostre penser 
ke nului voillez amer 
ben le quit sertes dameisele 
querez dunc plus bele 
bele sor ke m en loez vus 
vus savez ben tut a estrus 
ke co est en fin tute la sume 
qe james ne prendrai autre humme 
ffors le valet que tant amai 
e aim e tuz jurz amerai " 
imeine respunt cum femme 
ne serreit trové un regne 
une sule al men ascient 
ki de un engign fallit nient 
la u treis cenz hummes faudereient 
ne di pas ke bones ne seient 
mes sens unt les cumunal 
mut sevent de ben e de mal 
n eit ja sage pur nule ren 
ki n entent le mal e le ben 
le ben funt eles mut sovent 
kar ne quit al men escient 
ke pur rien sachent nul mal faire 
se n est en un sul jur paire 
imeine dit ' dame entendez 
si vus dirrai ke vus frez 
al k as baruns pris avez 
quantqes il querent lur grantez 
mes itant lur dites avant 
li reis vostre uncle est mult pussant 
si est chef de vostre conseil 
e il vus sunt humme feeil 
bien deivent veer e entendre 
ke vus ne devez seignur prendre 
se par lui nun pur nule guerre 
kar de lui tenez vostre terre 
trop avriez vers lui mespris 
mes li reis venge en cest pais 
e vus ferez senz plus targer 
ceo qu il vus vodra cunseiller 
savez pur quei dit le vus ai 
bon est qe seit mis en delai 
dedenz le terme dameisele 
purrez oir autre nuele 
e nus entretant purverum 
alkun altre bon achesun " 
la fere dit a la meschine 
' trovee m avez la mecine 
e le confort de ma dolur 
bien passerum cest primer jur " 
le jur qe mis fut del respuns 
ne s ublient pas les baruns 
ne volt un sul de eus remaneir 
bien quident lur respuns aver 
si ourent il mes pas n aveient 
icel respuns cum il voleient 
li baron vont de ceo parler 
e comencent a estriver 
li un volent ke al rei parout 
ceo qe volt l un l autre desvolt 
anfiun un quens de la terre 
il cuveita plus pes ke guerre 
riches hom fut mes veulz esteit 
mut esteit saive e mut saveit 
e mut reesteit pruz e curteis 
mut sout des ancienes lais 
le plus sage home ert del pais 
kar grant pece ad k il out apris 
cest anfion parla premer 
e dist ' mut nus poum irer 
ke nostre dame par orgoil 
nus deit mener a tel tribuil 
ele nus ad trop en sa justise 
e asez petit tuz nus prise 
sovent nus ad mis assai 
li ne cheut mes k ait le delai 
sachez en respit le mettereit 
dis anz ki suffrir le vodereit 
dihez aie jeo cum culvert 
de meie part se il ert suffert 
ele mult tost segnur prendra 
u mun servise e mei perdera 
ne pus perdre k ai perdu 
mes enemis me unt tot tolu 
e pur quei ne prent ele segnur 
uncore i ad en cest honur 
en france en puille u en sezile 
de bons chevalers teus dis mile 
dunt volenters sens plus atendre 
doust mult bien aukun d eus prendre " 
il dist veir mes pas ne l saveit 
en ces terres aukuns aveit 
k ele prendreit mut volenters 
n i avreit ja un sul dangers 
amfion parla mut par ire 
tant fut irez ne pout plus dire 
drias est tost levé en pez 
' sire amphion ne esmervellez 
n ad pas uncore trente anz co quit 
ne eusez si parlé ne dit 
pur trestut l or de ceste terre 
des ores vus estoit hair guerre 
de li tenez tant riche fius 
e tantes terres e tanz lius 
si un riche rei vus meust guerre 
tenir deussez vostre terre 
e vers vos enemis defendre 
mes k ele vousist si barun prendre 
ke li reis ne l seust sis sire 
si l deveriez vus cuntredire 
certes ki ele li lorra 
gueres de quer ne l amera 
mes si l voleient li barun 
ele demande mut grant reisun 
e nus si feimes cum sages 
al rei enveum nos messages 
de noz parz e de par la fiere 
jo si vus volez l un d eus ere 
vus amfion reseez l un 
si seit nostre cunseil cumun 
si ateignum tut cest afere 
s ele fet pur ben u pur contrarie " 
amfion mult se aira 
de co qe drias si parla 
mes cil ceo fist seurement 
kar mult fut de grant hardement 
n out en kalabre de sa main 
si bon vassal ne si certain 
amfion forment irez fut 
e nekedent bien aparcut 
ke tuit li barun se teneient 
od drias kar reisun aveient 
en sun quer pensa ' se puis vivre 
el n ert pas si uncor delivre 
pur co lunges ne remeindera 
a bref terme seignur prendra " 
un poi apres dit a drias 
' ore fetez vus de mei voz gabs 
si jeo fusse de la juvente 
u de quarante anz u de trente 
tut feisse el mun escient 
tel vei parler mut quointement 
einz qu il eissist de ceste place 
li sanc li saudereit de la face " 
drias entent ben ceste language 
tant est irez a poi ne s enrage 
' oez de cel veil asote 
unc cel jur ne fut ajurné 
ke vus fussez de tel vertu 
ke revilasse vostre escu 
ceo est la custume des antis 
quant de veillesce sunt surpris 
dunt ceo voilent a teus avanter 
ke de ceo rien ne pot menbrer 
a deus quel jeo fui a cel tens 
cum ere pruz e de grant sens 
cum ere de grant hardement 
cum vencqui cel turnement 
cum purrunt les jofnes saveir 
se il mentent u se il dient veir 
malveisement le mustrez ci 
ke unkes ne fussez pruz ne hardi 
mes ke seez de grant hee 
si deveriez la volentee 
aveir se el ne pussez faire 
mes ore vus est tut a cuntraire 
e si sachez ben a estruz 
uncore s en vendra ele par vus 
autre gre saveir ne vus deit 
ke li reis li eust toleit 
terre e alez par forfaiture 
trop averium fet grant leidure 
si deusum sufrir tel chose 
mes ceo n avendra mie en pose 
k en dites seignur barun 
est vus avis co seit reisun " 
li barun un bien entendu 
ke co q il dist grant reisun fu 
bien sievent qe li reis est teus 
si pruz si fiers e si curteis 
trop avereient vers lui mesfait 
se feissent senz lui tel pleit 
tost serreient desheitez 
se li cunseulz fust ceus donez 
communement unt esgardé 
le primes seit al rei mustré 
purveient tost les queus irrunt 
e al rei ces brefs porterunt 
il unt esleu baruns treis 
des plus sages e plus curteis 
l un fut drias l autre amfiun 
e li tierz fut eurimedun 
tost unt a la fiere mustré 
cum il unt dit e devisé 
ele grante ceo qe fait unt 
cil prennent les brefs si s en vont 
li message s en sunt alez 
de haster s en sunt mut penez 
tant unt erré de vile en vile 
tut seins sunt venuz en sezile 
le rei unt trové seint e dru 
e cil li sunt mut bien venu 
mut par lur porte grant honur 
ne voldrent fere lunc sugur 
mes mustré li unt cum sage 
de chef en chef tut lur message 
il les escute bonement 
les bref q il aportent bien entent 
mut sagement lur respundi 
' seignurs vus en irrez de ci 
e a mes humes parlerai 
a bref terme vus respunderai " 
li reis en ad mut tost parlé 
capaneus li ad loé 
k il aut od eus en cele terre 
e ost l achesun de la guerre 
li reis ceo est mut tost cunseillez 
as messages est repairés 
e lur ad dit ke de l aler 
se facent mut tost aprester 
mande a ses humes natureus 
sis los e sis cunseille est teus 
k il apres eus mult tost irra 
e lur pais adrescera 
par le comun cunseil d eus tuz 
teus ert desus ki est desuz 
a un meis les ad tuz asis 
k en fin l averent en lur pais 
li message d iloc s en turnent 
poiez saveir pas ne sujurnent 
revenuz sunt e as baruns 
unt mut bien rendu lur respuns 
e si l runt mustré a la fiere 
queqes ele pensastat mut bele chere 
ffist del rei e de ses amis 
ke venir deveiont el pais 
jo qui se cest an n i veneit 
de plus dolens ne serreit 
ki chaut cument k il seit alé 
ffemes n unt pas tut ublié 
de purveer lur point avant 
je qui k ele se purverrat tant 
k ele suffrerat la pudre as oilz 
e as jofnes e as plus veulz 
ne l ferat pas del tut endart 
k el en avera mut bien sa part 
l un dit suvent en reprover 
ke teus quide autre engingner 
est ensignez al chef de tur 
de ren si suvent cum d amur 
meleager cils reis antis 
ne ublia pas le jur asis 
les plus sages de ses baruns 
e les anciens a sumuns 
n i volt nul mener des jolifs 
od grant bruit eissi del pais 
od grant cunrei od grant herneis 
mut eire ben cum riche reis 
capaneus od lui i vait 
gueres de demurer n unt fait 
tut dreit al jur qe numé fu 
en calabre est li reis venu 
la fiere ad oi la nuvele 
par semblant mut li sembla bele 
pur quant coment ke fust de li 
li poples mut s en esjoi 
mut est ignele renumee 
ja savent tut par la cuntree 
ke meleager est venuz 
ore i vient joveus e chanuz 
tut sunt li barun asemblé 
a candre la riche cite 
n out a cel tens si riche vile 
n en calabre n en sezile 
trestut ces qe dire l oirent 
mut par cuveitent e desirent 
oir le respuns de la fiere 
ki tant ad esté en arere 
de prendre seignur orguilluse 
estute e fiere e dedeignuse 
' ki ert cil q ele prendre vodera 
ki tant de bons refusé a " 
la fiere eissi od grant noblei 
hors de candres cuntre le rei 
mut se entrefirent bel semblant 
en la cite s en unt atant 
desqe einz el chastel sunt venuz 
u noblement sunt recruz 
cel jur aese sujurnerent 
mes li barun ne se ublierent 
el deman quant le jur parut cler 
al rei vunt lor bosoig mustrer 
li reis entra en un verger 
od lui meint bon chevaler 
asis s est lez une funteine 
dunt l ewe esteit clere e seine 
un lorer i out de une part 
quant tut le plus eschaufe e art 
li soleuz od sa grant chalur 
de meins n avera l ewe freidur 
la s est meleager asis 
e meint noble hume e de grant pris 
la fiere est el verger entré 
mut par ert el bele e acesmee 
e od lui trente dameisels 
mult bien vestues e mut bels 
cescun ert de beaute si fine 
ke poust estre reine 
e par beaute e par corsage 
e de bounte e de parage 
mes la fiere tant bel fut 
des autres bien dame parut 
devant les autres est venue 
d un vermail cendal est vestue 
li manteaus fut de vair furré 
legers fut cum el tens d este 
auketes fut curt bien li avint 
a ses ataches sa main tint 
si qe le manteus entre overi 
e li beau cors parut parmi 
n esteit pas furré li blianz 
ne l voleit pas pur le grant chauz 
de chef en chef lacé esteit 
sa nue char parmi pareit 
tut des la centure en amunt 
bel out le cors gent e runt 
blanc out le piz blanche peitrine 
asez plus ke flur d aubespine 
entur sun chef out un cercel 
de fin or overé ben e bel 
ke ces cheveus ensemble tint 
estrangement bien li avint 
la crine par fut si tres bloie 
sul de l esgarder fut grant joie 
a deus tresces trecee esteit 
plus ke or esmeré reluseit 
a un fil d or fut galuné 
cele femme ne fut unke nee 
si bele l oust ne si fine 
plein pe a terre li traine 
ki dunc veist cel large frunt 
la greve traitice amunt 
li beaus oilz les regars si dulz 
mut le tenderent sage e pruz 
ki l esgardast enmi le vis 
ke de s amur ne fust supris 
clere face out cum flur de lis 
bele bouche od simple ris 
les leveres un poi espessettes 
pur ben beser aukes grossettes 
jo ne quit mie ke nature 
les oust fet de tel mesure 
ffors sul pur beser ducement 
mut est musart ki cest n entent 
les espalles out si bien faites 
cum se fussent de mains purtrettes 
les hanches basses le cors gent 
n i out a reprendre neent 
e lunges e dreiz aveit les braz 
lassés de freseaus e de laz 
ne parut rien parmi l orfrais 
ffor la char blanche cum neifis 
les mains out blanches lungs deiez 
teus mil la virent cele feiz 
dunt chescuns pur s amur fremist 
dunt ele unkes garde ne prist 
quant si beaus out les membres tuz 
k en dites vus de cel desuz 
ke nus apelum le cunet 
je quit qe asez fut petitet 
vers le rei vait un poi ruvi 
ki estrangement la enbeli 
puz cel tens k adam fut furmez 
ne li munz primes estorez 
ne se sout pener nature 
k el furmast tel creature 
par estudie ne par penser 
ke pus i poust asener 
ke unkes si bele poust faire 
ne de cors ne de viaire 
teus treis cenz i out asemblé 
ki einz cel jur furent amé 
quant si bele venir virent 
plus l amerent ke il einz ne firent 
neis cil ki unc ne en penserent 
de sa grant beaute supris erent 
n i out si veil ne si chanu 
ne fust pur li tut esperdu 
li reis si jo l osue dire 
aukees celeement suspire 
ne fust entre eus le parente 
trop de fin quer l oust amé 
ben vit trop serreit grant beslei 
kar il ert mut leaus en sei 
se ore la veist ipomedon 
il ne avereit gueres de sun bon 
cil ki la vist en sa seisine 
tant l ama de bon amur fine 
aukun de sons est en la place 
n i faudera mie ke il ne sache 
kar si curleus i ert venuz 
ki sages e pruz e quointes fuz 
cil ke od lui cum einz vus dis 
ert primes venuz el pais 
quant il n i vindrent fors eus treis 
cist garz fut vaillanz e curteis 
ben sout les estres del pais 
si sires l aveit la tramis 
nuveles oir l envea 
de la ren ke il plus ama 
cist vadlez out nun egeon 
mut par l ama ipomedon 
la fiere deke al rei venue 
li reis saut sus e la salue 
pus est dejuste li asis 
cil ki l esgardent enmi le vis 
asez dient celeement 
' ne nus esmerveillum neent 
se ceste est fere e orguilluse 
nun seignur prendre desdeignuse " 
amfion co ne pensat mie 
la rencun drias pas ne ublie 
mut ert rednables e parlers 
en piez salli trestut premers 
' riches reis entendez a mei 
vers vus dirrai si cum jo crei 
sire " co dient cist barun 
' desoremes serreit bien reisun 
ke la fiere preist seignur 
trop est guastee cest honur 
n i garra fors seignur prendre 
ki garder la pusse e defendre " 
li reis respunt ' beaus dulz amis 
k en dites vus de cest pais 
de ki l avez vus purveu 
avez li vus nul eslu 
sire ele est en chois de plusurs 
ki trestuz l eiment par amurs 
dunt ele n ert pas desparagee 
ne avilé ne abeissee 
veez le fiz le duc d espaine 
dunt ele ad tenu grant engaagne 
beas sire reis co m est avis 
riches hom est de grant pris 
n at si pruz desk en sa cuntree 
la serreit ele mut ben dunee 
si vus di ben ke se il ne l a 
e li e nus tuz destrura " 
drias out la face vermaille 
en piez sailli et dit ' mervaille 
poez seignurs de lui oir 
cum ore vus volt trestuz hunir 
estrange parole ad ore dite 
volt ke doinsum a lui erite 
al plus fort ke seit en un regne 
la fiere vostre dame a femme 
n ert ja granté ne suffert 
ki vus ad le point descovert 
ore sai ben e peca soi 
amfion ke vus l amez poi 
bel sire rei ore m escutez 
se jo di ben ore l entendez 
vus ne devez voleir neent 
ke pur nullui enticement 
vostre nece seit espusee 
u sauvement ne seit duné 
ja verrez un sul herite 
ki en ses garcons se delite 
ke ja pusse pur nule ren 
ffemme ennuerrer ne tenir ben 
mes tuz jurs groing li portera 
par testemonie tel i a 
ki en ceste cuntree meint 
sa femme asez de lui se pleint 
sire gentil reis " fet drias 
' ne tenez mie cest en gabs 
ceo est un mester ke femme het 
kar quant ele l aparceit e set 
james sun barun n amerat 
vis li est ke toleit li ad 
trestuz le meulz de sun deduit 
e meriene e jur e nuit 
savez vus reis ke nus facez 
a lui meisme en cusellez 
ele est mut veciee e sage 
e reset plus de sun curage 
e meulz set u sis quers se trait 
tuz jurz ala issi e vait 
ke femme plus sun quer crera 
ke nul autre u amer vodra " 
amfion l ot mult desdegné 
de mal talent frunchist e greegne 
' oez " fet il ' danz reis bel sire 
ne devum nus aver grant ire 
drias l ad tuz jurz maintenue 
en la folie u s est tenue 
peca k ele eust pris barun 
ne fust drias od sun sermun 
il ad tuz jurz si desturbé 
trop nus ad malement grevé 
li ne chout mes ke terme eust 
ke james duné ne fust 
ne vus peist amis " fet li reis 
' drias ad dit cum curteis 
de femme prendre e espuser 
n est mie a billette juer 
ne valt plus le repentir ren 
la u s est pris se tenge ben 
il deit par vus estre esgardé 
e aukes a sa volente 
e se ele dit ben nus le fruns 
e se nun de tut le leiruns " 
vers la fiere se dunc turnez 
' bele nice kar en parlez 
la fiere en riant se dresca 
e ses plus privez apela 
ne ublia mie dan drias 
ne tint pas sa parole a gabs 
ele l apele un poi li suzrit 
kar mut li plout ceo qe il out dit 
la fiere out tost sun cunseil pris 
' vus m estes tuz verais amis 
jeo ai ja " fet el ' treis choisi 
de l un d eus ferai mun ami 
l un est le fiz le rei de russie 
e l autre est duc de normandie 
le tierce est fiz le rei de irlande 
ke mut me requert e demande 
mes n ai uncore ben enquis 
quel de ces treis ert mis amis 
mes c il volent un petitet 
suffrir sul desqes al matinet 
si lur dirrai tut mun purpens 
est vus avis ke co seit sens 
certes " fet drias ' dame oil 
li reis est tant francs e gentil 
ne vus suprendra pas co quit 
kar le terme est asez petit " 
a ces paroles returnerent 
al rei tut issi le mustrerent 
li reis entent e li barun 
k ele ne demande fors reisun 
li termes est dunez issi 
atant se sunt trestuz parti 
li reis s en vait e li son tuit 
mut sujurnent a grant deduit 
asez i out beivre e manger 
autres deduz tresqe al chucher 
la fiere est en la chambre entree 
unke ne fut si trespansee 
cum ele est ore kar ele veit ben 
de plus repleitir n i ad ren 
mut ce esteit le jur esforcee 
pur sun uncle d estre avisee 
mes ore est venu en cel liu 
tuz entendera a l autre giu 
ore reest entré en grant peine 
a sei ad apelé ismeine 
' vus savez " fet ele ' bele sor 
coment e pur quei jo me mor 
ben avez veue bele amie 
cum ai esté ui asaillie 
co ke jo ait dit ne pus desdire 
de treis homes m estoit eslire 
si ne me sai al quer tenir 
kar mulz vodreie le murir 
ke le meillur de ces treis prendre 
meulz voil desheritee atendre 
a tut dis senz prendre mari 
ke del tut perdi mun ami " 
la fiere tut en plurant prie 
' cunseillez m en ma belle amie 
certes ma dame jeo ne sai 
mes une ren vus en dirrai 
quel autre cunseil pot l um quere 
quant vus volez meulz vostre terre 
tute perdre ke vostre ami 
ffors del descoverir tut issi 
certes imeine co n est pruz 
idunc s en gabereint tuz 
quant si riche vou ai voé 
si averai un vadlet amé 
ke unc ne fist chevalerie 
a tuz dis serreie hunie 
pur deu imeisne ore entendez 
si jeo mesdi ne l me celez 
se pusse tant bele preer 
e vers le rei si engigner 
ke il fist aukes de mun pru 
pur meintenir mun riche vou 
ke a un terme vousist attendre 
e un turnement ci prendre 
ki sulement treiz jurz durast 
ke le pris d iloc en portast 
certes jo l prendrei a seignur 
ja n atendereie avant le jur 
kar se mis amis est en vie 
jo ne quit pas ke il le lest mie 
ke il ne venge se deu me salt 
si il nul ren as armes valt 
e se il ne vent dunc sai jo ben 
ke de pruesce n i ad ren 
ne jo dunc nul destrece 
s il n ad en sei mut grant pruesce 
ne l averai ja a nul for 
mes qe hum me deust crever le quor 
certes imeisne ben vus di 
u il del tut le ferunt si 
u jo tut le pais perderai 
autrement seignur ne prendrai " 
imeine l ot e si en suzrit 
mult li plest ceo q ele li ad dit 
' dame ore seez recunfortee 
ore estes a dreit asenee 
ore avez cunseil a estrus 
unke mes si bon ne eustes vus " 
par matinet quant l aube escreve 
meleager de sun lit leve 
tut sunt asemblé li barun 
en un pre desuz le danjun 
e li reis e la fiere i vont 
enmi cel pre descenduz sunt 
amfion ne se est pas targé 
devant eus tuz ceo est adrecé 
dit al rei ' sire ses baruns 
vodreent oir lur respuns " 
la fiere le esgarda suvent 
jeo quit k ele ne l ama neent 
de mal talent tute rovi 
deliverement en piez sailli 
un poi de parler se hasta 
' amfion vus ne l frez ja 
ke jo voille prendre a segnur 
kar n est ore pas de tel valur 
e pur neent tant me hastez 
jo quit qe ja n i partirez " 
ele fist ben k ele l estucea 
hui mes gueres n en parlera 
la fiere dunc parole al rei 
e dit ' sire entendez a mei 
vus e ces baruns ke vei ci 
mut de bon quer requer e pri 
ke tel chose me cunseillez 
ke pur mei blasmé ne seez 
ben savez tuit voi ai fait 
mult harreie ke il fust deffait 
kar atant serreire hunie 
a tuz les jurz de ma vie 
mes se il vus veneit a talent 
de assembler un turneiment 
a treis jurs sulement durer 
ki le los en purreit porter 
ki ke il seit de quel parage 
jo l prendrai mut de bon curage " 
li chevaler quant il l oirent 
estrangement s en esjoirent 
ceschuns a haute voiz se escrie 
' sire ne l cuntredites mie " 
en cel pre teus sis mil aveit 
dunt chescun grant joie en aveit 
chescun quidout par hardement 
ben veintre le turneiement 
tut li plusur cest granterent 
e al rei mut ben le loirent 
li reis aparcut erraument 
ke tut le volent bonement 
otreié l ad par bon amur 
a quatre meis asist le jur 
ke cil des estranges pais 
i poussent estre al jur assis 
e si unt le liu devisé 
desuz le dangun enz le pre 
amfion gueres ne parla 
e nepurquant ne li pesa 
l autrui sens vault plus ke le son 
ffemme set ben fere sun bon 
e dunc sunt femmes mut pruz 
ke si engignent nus trestuz 
veer poez qe mut sunt sages 
quant li reis e tut sis barnages 
e li de deus regnes 
sunt deceu sul par deus femmes 
li barun se sunt tuz partiz 
les uns lez les autres marriz 
ki ke seit baut ne enveisé 
amfion n est gueres heté 
il al tort car tute la terre 
est apesee de la guerre 
li reis quant cel cunseil fut pris 
s en est alez en sun pais 
egeon ne se ublia mie 
mut out en li curteis espie 
ben ad ces overes entendu 
e en sun quer ben retenu 
hors de calabre tost s en turne 
a barlet vent pas ne sujurne 
a sun segnur ad ben mustré 
quanques cil ourent devisé 
tut li ad cunté le manere 
e cum il vit bel la fiere 
cum ele de sun eine talent 
demanda le turneiment 
ipomedon mut se esjoi 
a tholomeu l ad dit issi 
ki durement deu en mercie 
' sire ore averez vostre amie 
co est co ke jo vus dis 
ore vus penez d aver grant pris 
mestre " fet il ' quant seur sui 
ke en pece ne en prendra altrui 
ne m en vodrai trop haster mie 
de cunquere si tost m amie 
devant co qe ai tant quis 
e tant purchacé tant los e pris 
ke l um entende par resun 
pur tut si jo sui pruz e nun 
mestre savez qe jo vodreie 
ke nul ne sache qe jo seie 
jo voil de cest pais partir 
le rei de cezille servir 
mestre sovent fet cil qe sage 
ki set ben cuvrer sun curage 
meint home en tel liu se decovere 
ke meulz li vaudreit celer sa overe 
meins valt trop dire ke celer 
ki s i savereit amesurer 
cil ki mut parole sovent 
ne se pot astenir neent 
ke aukune feiz folur ne die 
le bel teisir est curteisie 
le fous se il parole tus tens 
aukune feiz ahurte a sens 
ne voil si mestre arester mes 
asez ai chevaus e herneis " 
li mestres respunt bonement 
' sire al vostre cumandement " 
ipomedon ad cunge pris 
de sun pere e de ses amis 
od lui en meine pucele 
sa cusine ert e mut fut bele 
od lui enmeine treis destrers 
e bons braches e bons leverers 
e osturs e beaus esparvers 
ben volanz e sors e muers 
les treis chevaus k il meine od sei 
el munt n aveit si riche rei 
ki teus treis poust esliger 
ne pur or ne pur nul dener 
li uns ert blancs cum neif negee 
e out la crine si deugee 
n out si sueve seie el munt 
mut ert ben fet gros e runt 
remuant as esperuns tendre 
de treis esteit cestui le meindre 
li vadlet qe celui menout 
une lance blanche portout 
ffermez i er un penuncel 
d un blanc cendal bon e bel 
e la sele blanche reesteit 
al destrer mut ben aveneit 
e cil reportout un escu 
de mut bon duble e blanc refu 
ki ces blanches armes porta 
tuz jurz devant les autres va 
neent loinz mes un petitet 
apres vent un autre vadlet 
ki remeine un bel destrer sor 
ke plus reluist ke ne fet or 
meins esteit mes mut ert beaus 
tost alanz e prest e ignaus 
cil reporte un escu vermail 
ki flambeie cum soleil 
une lance teinte ensement 
de bon sinople sur argent 
od l ensegne vermeile e bele 
e vermeille esteit la sele 
tutes ces armes sunt vermeilles 
reflambeantes cum esteiles 
li vadlez ki vent al drein 
un neir destrier meine en main 
od un curt peil mut relusant 
riche cheval ert e ben grant 
el munt n en out si bele beste 
de crupe de col e de teste 
mut ert de bones aleures 
en mores e en terres dures 
le poust l un senz estancher 
quatre jurz poindre a eslesser 
e la sele ki sist desure 
asez fut plus neire ke meure 
e si reesteit neire la lance 
od une neire quonussance 
e li vadlez ki n ert pas fol 
un neir escu porte a sun col 
apres eus venent ces vadlez 
ki meinent leverers e brachez 
tholomeu reest apres venu 
sur un grant chacur tundu 
pruz ert e forz cil chacur 
e cil semble ben veneur 
entur sun col porte un corn gros 
e un bel arc li pent al dos 
a sez arcuns mut ert curteis 
pen sun hacac e sun churneis 
asez out saetes e draz 
ses chens li vunt de tutes parz 
ipomedon reveint apres 
aukettes loinz neent trop pres 
pur la pudre q i esteit 
loinz de sa route se teneit 
cescun jur tant cum il errerent 
si ordenement alerent 
e si n unt gueres sujurné 
ore sunt en sezile entré 
en une forest sunt venu 
li bois ert verz e ben foillu 
e cel boins retentist 
e des chanz des oiseaus fremist 
perent ces foilles e ces flurs 
ki aime dunc pense d amurs 
ipomedon pas ne se ublie 
ke il asez ne penst de s amie 
un sun ke il out fet vet chantant 
sur un bel palefrei amblant 
bel tens feseit e grant chaline 
il meisme adestra sa cusine 
legerement vestuz esteit 
un mantel d un samit aveit 
de sun col l aveit avalé 
andui les pans aveit jeté 
sur le col de sun palfrei 
mut chevache par grant noblei 
e pur la hadle out un chapel 
de fresaus aturné mut bel 
a or purtreit a beaus butuns 
unc si blancs ne de pouns 
chauces aveit d un paile freis 
unc plus riches out quens ne reis 
uns esperuns out de fin or 
en inde le out fet un mor 
les peres sul ke il aveit 
uns reis esliger ne l purreit 
asez chavauche par grant brut 
la dameisele k il cundut 
ffut vestue enveisement 
ne l puis tut descrivre neent 
el bois unt lungement erré 
gueres n esteit del jur passé 
ne ne fut mie trop matin 
vers palerne vunt le chemin 
iloc out surné li reis 
e la reine pres d un meis 
meleager esteit cel jur 
e il e tut si veneur 
chacer en la forest venu 
il out ses cumpaignuns perdu 
trestus fors capaneus 
e un vadlet il n i out plus 
un grant cerf ourent acuilli 
ki pres de cel chemin chai 
li reis le fit dunc escorcer 
e desfaire e enhardeiller 
la rute est pres d iloc venue 
li reis ad la noise entendue 
il se esmervaille e si saut sus 
' avez oi capaneus 
une grant gent poez oir 
leus en cel chemin venir 
bien ad cinquante anz e deus meis 
ke en ceste terre ai esté reis 
unc meis n oi rute errer 
ne chevalers herneis mener 
ne sai se cil venent cunquere 
u pur destrure notre terre " 
li reis un poi d esfrei aveit 
kar a cel tens custume esteit 
ke nul chevaler ne menout 
herneis ki pris cunquere vout 
sul sout venir sul sout aler 
e sul sout les armes porter 
si l firent en chescune terre 
e chescuns ses aventures quere 
en livre ai truvé e veu 
ke ipomedon li primers fu 
ki unc od lui herneis mena 
e ki si fetement erra 
jo ne l di fors de chevalers 
ki dunc esteient custumers 
d aler par tut de terre en terre 
pur bones aventures quere 
cist saveit asez tost de ren ne mesprist 
ben pur quei il le fist 
li reis a sun nevu parla 
ke al chemin aut li cumanda 
pur saver mun quel gent co sunt 
e dunt venent e u il vunt 
capaneus i est alez 
al chemin les ad encuntrez 
veit ces chevaus e ces escuz 
ki tut avant i sunt venuz 
e ces brachez e ces leverers 
ces osturs e ces espervers 
e puis celui ki apres vint 
la pucel ke il al frein tint 
estrangement se esmerveilla 
pur quant mut bel les salua 
' sire " fet il ' li reis m enveie 
ki ci est pres de la veie 
saver ki est u en alez 
e si vus guerre u pes querez 
amis jo ne coveit pas guerre 
est co li reis de ceste terre 
oil amis dunt i alez 
de meie part le demandez 
se il vot iloc parler a mei 
u jo ci atendre le dei 
kar mut l ai desiré e quis 
venuz su de lointein pais 
ensemble od vus al rei irreie 
a dreiture si jo saveie 
a ki bailler ceste meschine 
ke ci veez en ma seisine 
mes si li veneit a pleisir 
bien purreit desqe ci venir " 
capaneus s en turne atant 
e vent al rei esperunant 
e dit li ad ' entendez sire 
une nuvele vus sai dire 
pus ke fustes reis curunez 
ne de l uire qe fustes nez 
ne veistes de tant pur tant 
si bele gent el munt errant 
ne ne vestes unkes mes 
si beaus chevaus ne tel herneis 
si beaus oiseaus si beaus vadlez 
si beas leverers si beaus brachez 
lur sire est asez juvenceaus 
mes mut est alignez e beaus 
e si meine un dameisele 
a mei semble q ele est mut bele 
vestuz sunt enveisement 
mut errent aruteement 
mande vus sire se il vus plest 
a vus vendra en la forest 
mes il meine une sue amie 
e pur co vus requer e prie 
se vus plest la aprocher 
kar mut la het iloc lesser " 
li reis esteit curteis e produm 
' capaneus ore i alum 
ne quit pas ke seit gueres loign 
ke il venge ca n est nul bosoign " 
li reis est al chemin alez 
gentilment les ad saluez 
ipomedon pas ne se ublie 
asez saveit de curteisie 
' sire reis " fet il ' de loins venc 
od la pucele ke ci tenc 
pur la bunte pur la franchise 
ke l um par tut le munt devise 
ke est en vus kar jeo ne pas ne creie 
ke al munt ait un si noble rei 
ne si haut hom ne si vaillanz 
si larges ne si despendanz 
pur co sui ca venuz vus querre 
mut ai erré de terre en terre 
sachez ke el mund n ad rei terrestre 
od qe servir vodreie estre 
ffors sul od vus ke jo vei ci 
pur les grans bens ke en ai oi 
e ceste qe est ma cusine 
vodreie servist la reine 
se vus estes de tel bunte 
cum est par tut le mund parlé 
asez vus plarra mun servise 
servirai vus par tel devise 
cum jo sempres vus dirrai 
autrement ne vus servirai 
servirai vus par co covenant 
reis se vus estes vaillant 
cum l um dit e si aloez 
mut volenters me retenderez " 
li reis mut sagement respunt 
' amis se deus joie me dunt 
vus etes mut beaus chevalers 
jo vus retendrei volenters 
se trop grant surfet ne querez 
dunt jeo seie trop avilez " 
li reis a capaneus dit 
' mut unt erré las sunt co quit 
od eus vus en estot aler 
e desk a la cite mener 
al plus bel ostel al plus cher 
ffetes les mut ben herberger " 
capaneus fut mut gentil 
e mut deboneire esteit il 
' bel sire " fet il ' ben le gre " 
li reis remeint cil sunt alé 
desqe palerne venuz sunt 
le plus bel ostel choisi unt 
e sunt tuz descendu iloc 
e dans capaneus ovoc 
tholomeu ad fet aprester 
ben tost unt mut riche disner 
ben set ke li reis demurra 
devant vespre ne revendra 
quant a l ure del manger vint 
capaneus od lui revint 
asez sunt serviz richement 
li mes venent espessement 
es beles cupes de or fin 
clare piement mure e vin 
mut i ont servise plener 
e ben sunt serviz al manger 
tholomeu prist al mes derain 
une cupe d or en sa main 
listee de peres preciuses 
mut cleres e mut vertuuses 
bien i out de fin or vint unces 
mut i out parmes e jagunces 
emeraudes e calcedoines 
rubiz gernetes e sardoines 
escharbucheles e grisolites 
diamandes e amatistes 
topaces e meinte turcheise 
ki la coupe out out grant richeise 
mut i out grisophas e jaspes 
e quatre parz out quatre aspes 
deus de liois e deus de ivoire 
uverees a overe trifoire 
ki la cupe funt si fermer 
ke l engin funt fort a truver 
del cuvercle esteit le pomel 
de un mut grant safir cler e bel 
la gent del felun garisseient 
cent livres de fin or valeient 
ipomedon la cupe prist 
e puis a capaneus dist 
' amis cumpainz a vus beverai 
par te devise cum dirrai 
vus en averez l autre metre 
ke desoremes seit l amiste 
entre vus e le cumpaignie 
e l amur e la druerie 
e ceste cupe vus l averez 
e pur m amur la retendrez " 
capaneus la cupe prent 
mut l en mercie bonement 
e dit ' si ad mut riche dun 
ore doinst deu ke le guerdun 
vus rendre kar jur de ma vie 
ne remeidra la cumpaignie " 
cel jur unt turné a deduit 
tant ke il procha vers la nuit 
li reis est del bois revenu 
il out mut bel dedut eu 
si s en revent trestut heté 
quant il unt a la curt mangé 
ipomedon vait a la curt 
capaneus ki deus honurt 
i vait od lui mut volenters 
mut i out deus beas chevalers 
desk en la sale sunt venuz 
ipomedon esteit vestuz 
de un riche paile cler e freis 
de chef en chef bendé d orfreis 
une coife out al chef posee 
de benet a fin or listee 
ample out le vis e aukes fier 
mut sembla ben bon chevaler 
mut out fiere regardiure 
e out curte la chevalure 
asez halt estaucez esteit 
kar de tresces cure n aveit 
mut eime plus a turneer 
ke de ses chevous aplanier 
mut esteit de bel estature 
bel cors od lunge furcheure 
li dui chevaler avant venent 
main a main de pres se tenent 
li chevaler cuntre eus saillirent 
e places a seer lur firent 
ipomedon les en mercie 
e dist ' seignurs ne vus peist mie 
tant ke jo ai parlé al rei 
bel sire ore entendez a mei 
ui mun servise vus offri 
ore sui a vus revenuz ci 
uncore vus ofre mun servise 
mes jo vus dirrai en quel guise 
si teus estes cum l um vus fait 
ne quit qe ja me seit suztreit 
le dun qe jeo demanderai 
ne remaign pas se jo ne l ai " 
li reis le veit de grant manere 
bel hume e de hardie chere 
' beaus amis " fet il ' dite mei 
quel dun demandez vus e quei 
pur or pur aver pur deners 
n ert pas lessé qe volenters 
ne vus retenge se volez 
kar merci deu jo en ai assez " 
ipomedon al rei ad dit 
' d or e d aveir m est mut petit 
kar asez en ai en ma terre 
mes un autre dun vus voil requere 
dans se il vent a pleisir 
la reine pusse servir 
e si ke l un m apeaut sun dru 
pur el ne sui a vus venu 
bel sire reis si vus volez 
un poi avant me grantez 
ke nuls ne pusse a chambre aler 
pur la reine avant mener 
ffors sul mei si pleisir vus est 
assez li serrai tuz jurz prest 
si vus restot reis granter 
ke ausi la pusse remener 
e si me grantez bel sire 
un poi ke jo vus revoil dire 
quant pur li vois si fetement 
beser la pusse ducement 
sul une feiz la beserai 
autre fiez quant la remerrai 
se ore estes reis de riche quor 
ja ne l desdirrez a nul for 
e si vus di ben une ren 
ke jo la servirai mult ben 
kar jo sai asez de rivere 
e si de bois mut de grant manere 
si ne la servirai pas de el " 
li reis respunt ' unc n oi tel 
oez seignurs ke cist ad dit 
par parler perderat il petit 
ki ore le vousist de tut creire 
il avereit fet sun pru an eire 
beaus duz amis ki estes vus 
ffer dun querez e orgeillus 
bel sire tel le vus ai quis 
ne remeindrai en cest pais 
se le dun ne me grantez 
ore frez co ke vus vodrez 
ore sai jo ben si l puus veer 
quanqes l um dist n est mie veir 
ottriez reis u jo m en vois 
ben truverai seignur a chois " 
li reis se esffreie un poi de l ire 
en eines est ne set ke dire 
mut le het a lesser partir 
e mut le dute a retenir 
capaneus e cil ke furent 
entendirent e aparcurent 
ke li reis en serreit huniz 
se cist vassaus fust si partiz 
de lui par si poi de achesun 
al rei loent tut sil barun 
ke il le retenge volenterz 
mut pert estre bons chevalers 
la reine mut l esgarda 
mun escient ne li pesa 
meleager quant il l entent 
ke il estre ne pout autrement 
e quel voleient li barun 
tut li ad granté cel dun 
cil est remis od la reine 
baillé li ad sa cusine 
unkes pur tant cum il i fu 
ne nuls dunt il ert venu 
ne ne sout hume del regne 
par quel nun i fut apelé 
nuls ne l set ne nul ne l devine 
ffors le chevaler la reine 
dru la reine ert apelé 
bien i ad ja deus meis esté 
estrangement i fut amez 
kar il saveit de chens asez 
plus ad il sul pris veneisun 
ke li reis e tut si barun 
estrangement est ben de curt 
n i ad un sul ke ne l honurt 
la reine sert bonement 
e si la bese mut suvent 
si cum ses cuvenant esteit 
la reine pas ne l haeit 
se il eust mustré sa valur 
ele l eust amé par amur 
mes si l le fra autrement 
cuntendra s en plus quointement 
ne li vint pas a volente 
ke il james d autre seit amé 
ffors de la fiere ke ert s amie 
ne quert autre amer en sa vie 
ipomedon tel vie meine 
il ne fut jur de la semeine 
ke il n alast en bois chacer 
il ad de asez fet meins plener 
ke il n ert quant il vint el pais 
a merveilles i ad cerf pris 
en la curt i out mut chevalers 
de ben vaillanz e pruz e fiers 
e custume est par tut le munt 
u chevalers ensemble sunt 
ke il parolent d enveisures 
e cuntent de lur aventures 
de dames e de drueries 
e de beles chevaleries 
tuz jurz quant il issi parlerent 
e les pruesces recorderent 
ipomedon de el parla 
e la parole aillurs turna 
quant il cutent chevaleries 
il recounte de veneries 
cil parolent de forz esturz 
e il de brachetz e de ostourz 
cil cuntent de turneemenz 
e il de chens igneaus e lenz 
cil cuntent de bons chevalers 
il de veautres e de leverers 
cest mut suvent entre eus avint 
cil tuz jurz sa riote tint 
sa riote ad tant meintenue 
ke en la curt est par tut seue 
asez unt tuz de lui parlé 
e se sunt mut de lui gabé 
ipomedon le saveit ben 
mes il ne ne li chaleit de ren 
cum il plus parlerent il plus fist 
e plus en parla e plus dist 
tuz le tenent a fin malveis 
mes mut par est beaus e curteis 
ore aproce hativement 
li termes del turneiement 
meleager pas ne l ublie 
mut mande grant chevalerie 
mut i ad summuns chevalers 
e il i vienent volenters 
entre deus mers n aveit terre 
des yrlande a la ruge serre 
dunt ne venent mun escient 
a cel riche turneiement 
meleager i est alez 
bons chevalers i meine asez 
de ses nurriz e de ses druz 
en calabre est od eus venuz 
od lui i meine la reine 
e dames e meinte meschine 
ffiles des prince e de ducs 
e chevalers treis mil u plus 
li reis n est pas del tut alé 
a candres la riche cite 
mes il remist a un chastel 
d iloc a deus liwes mut bel 
la reine iloc remeindera 
quant le turneiement serra 
cil chastel fut mut ben asis 
el plus bel liu de cel pais 
la forest est tut envirun 
ki dure tresqe al dangun 
de candres la u fut la fiere 
de bestes esteit mut pleniere 
ipomedon mut ben le sout 
kar mut suvent chacé i out 
il conuist mut ben la forest 
ore ad asez ce ke il plest 
li chevaler ke la sujurnent 
de aler s acesment e aturnent 
ffunt haubercs e chauces roller 
e heaumes e brans furber cler 
ffunt remender lur armeures 
e croperes e cuvertures 
ffunt atacher ces penunceaus 
es heaumes laz mettre e freseaus 
e funt afermer en ces lances 
guimples de druerie e manches 
e funt reteindre ces escuz 
pur estre de meus coneuz 
ipomedon e il ke feit 
quant cil funt si il en bois vait 
de autre ren point ne s entremet 
par semblant len fut petitet 
mut est dolent capaneus 
il l aime tant ke ne pot plus 
cil ama mut il out grant dreit 
jo quit ke asez plus ramereit 
s il en soust co ke jo en sai 
mes cel ert uncore en delai 
ne l savera pas mun escient 
a cest premer turneiement 
capaneus aparceit ben 
ke a sun cumpaignun n est a ren 
de aler a cel turneiement 
mut l aresune ducement 
' cumpainz sire ke fetes vus 
ja savez vus tut a estrus 
e si en estes mut ben certain 
ke li turneiz ert pus demain 
e vus n en fetes nul semblant 
ke vus en seit pui ne grant 
a cheles kar vus aturnez 
e vos armes tost aprestez 
ja avez vus mut beaus chevaus 
beles armes e bons vassaus 
se vus volez ensemble irruns 
tuz jurz ensemble nus tendruns 
e al gisir e al manger 
al juster e al turneer " 
quant cil oi parler de juste 
semblant li fet ke mut li custe 
respunt par semblant de grant ire 
' avoi ne l deussez pas dire 
ore sai jo bien ke jo n ai mie 
de vus si bone cumpaignie 
cum devant cest quidoue aveir 
amis se dire vulez veir 
vus savez mut ben par mes anz 
queus fut li premers cuvenanz 
ke od le rei nostre seignur fis 
vus i fustes co m est avis 
de servir la reine ben 
senz entremettre d autre ren 
jo l ai servi a mon poer 
co poez vus mut ben saver 
ne m estes pas bon cumpaignun 
ki me vulez a nun resun 
issi severer de sun servise 
jo ne l fraie en nule guise " 
capaneus quant il l oi 
tel ire n out pus ke il nasqui 
de lui s en part e trist e murne 
vers le rei uncle s en turne 
de chef en hautre ad recordé 
e li respuns li ad mustré 
de sun estrange chevaler 
ki ne vout pur tut sun prier 
ne pur sunt amonestement 
aler deske al turneement 
' cheles " fet li reis ' est co veir 
co poez vus mut tost saveir 
sire pur deu kar i alez 
ensemble od lui de cest parlez " 
li rais i vait od lui parler 
mut le prent a amonester 
ke il se aturt e k il od eus aut 
e il respunt ' se deu me saut 
ore oi grant merveille e desrei 
co n affereit pas a bon rei 
ke il ja desdeist pur ren 
tenir deit sa parole ben 
se cuvenant ne me tenez 
vois m en e a deu remanez 
mei est avis cunter purrai 
en tutes terres u vendrai 
cum estes leaus e verrais 
sachez jo n i demurrai mais 
se ne pus servir la reine 
ele est leale e enterrine 
e mulz tent cuvenant a mei 
ke vus ne fetes sire rei " 
li reis s en est turné de iloc 
e dan capaneus ovoc 
li reis l ad dit a la reine 
il n i ad dame meschine 
ke il lui ne s en voist gabant 
mes il n en fist unkes semblant 
tut ausi enveisez esteit 
cum devant co estre soleit 
en la curt n ad grant ne petit 
quand il le veit ke il ne s en rit 
tut l apelent le bel malveis 
mes mut le tienent a curteis 
la reine quant ele l avise 
mut li pesa d estrange guise 
suvent maldist sa destinee 
ke en si bel cors out ubliee 
la pruesce qe n i est mie 
mut en est dolente e marie 
a sun os l oust retenu 
e de lui eust fet sun dru 
cument ke il fust mun escient 
ne l hai pas trop durement 
les k en la chambre erent 
la reine suvent gaberent 
suvent par eschar dit li fu 
' dame veez la vostre dru 
cist cunquerra mut ben la fiere 
par suvent aler en rivere 
e od ses chens en la forest 
le turneer en respit est " 
li reis veit al turneement 
mut par i meine bele gent 
la reine remet iloc 
sun chevaler remeint ovoc 
suz candres est li reis venu 
li tref real est mut tost tendu 
el mund un sul si bon n aveit 
un aigle par en sun aveit 
mut par ert bone e ben overé 
trestut de fin or tresjeté 
par tel engien overez esteit 
quant li gardeins del tres vuoleit 
a poi de vent getast teus criz 
par tut le pais fust oiz 
en sun bec un escharbucle out 
ke les nuiz tel clarte jetout 
ke el pais veist l um entur 
si cler cum se il fust de grant jur 
le tref ert d un bon drap de seie 
ne quit qe james nuls home veie 
nule si overé ne plus freis 
desuz ert bendé d un orfreis 
deus espaunes aveit de le 
as cordes fut afermé 
il n i aveit corde atachee 
ne fust de seie ben dugé 
e les estaches ki s teneient 
tutes de mut fin or esteient 
bons est li tref e tenduz est 
a une part fut la forest 
mut par esteit li reis senez 
entur fist fere grans fossez 
dunc veissez cuntes e baruns 
tendre al culpe es paveilluns 
ces herberges ces loges faire 
vin e char e viande atreire 
ore i asemblent mut grant gent 
cil ke sunt devers occident 
se creient tut a l oer del bois 
asez i ad beaus lius a chois 
dunc vent le fiz le rei de yrlande 
cum il ad nun si nus demande 
monesteus fut apelez 
il ert de nuvel adubez 
il out meleager servi 
e de enfance l aveit nurri 
e il out dunc fet chevaler 
il le tint mut prive e cher 
e si vus dirrai une ren 
de la reine ert aukes ben 
cist out mut bele cumpaignie 
bons chevalers e gent hardie 
il out de sa privee gent 
chevalers mut pruz desk a cent 
ki tuz sunt durement hardiz 
sis peres les tuz out nurriz 
ke mut de grant veillesce esteit 
cist la terre tute teneit 
il ert mut pruz de grant manere 
e mut out amé la fiere 
mut le tenent si hume a sage 
e ben le quident en lur curage 
ke il par pruesce cumquera 
le pris e ke la fiere avera 
ore vent li dux de normendie 
e ad gent fere e esbaudie 
desk a seisante chevalers 
il meisme ert jombles e legers 
n out pas del tut deus meis passez 
ke sis peres fut enterrez 
e cist fut sires de la terre 
nestor out nun mut ama guerre 
grant pris out de chevalerie 
e fut eissuz de normendie 
si quide ben en ceste terre 
par armes la fiere cunquerre 
jo quit ke asez s en penera 
kar de fin quer amé l a 
ore i vent li quens de bretaigne 
mut i meine bele cumpaigne 
cinquante chevalers mut pruz 
mut furent legers e estuz 
e il refut pruz e vaillant 
e si quidut mut ben par tant 
la fiere avier par sa vigur 
amé l out par grant amur 
reis i vent de denemarche 
e tuit cel devers cele marche 
cum de norwehe e de gutlande 
e de horkenie e de islande 
de escoce une lointaine terre 
sunt venuz pur lur pris cunquerre 
venuz sunt del plusurs pais 
li bois est mut espes asis 
de loges e de paveilluns 
a reis a cuntes a baruns 
mut i ad grant orguil de ca 
il n i ad mie meins de la 
la cite est mut ben herbergee 
mut i ad enz fere medeiee 
e cel part dehors la vile 
out pavellus plus de dis mile 
venez i est le dux de espaigne 
e out od lui en sa cumpaigne 
deus cent chevalers mut vaillanz 
e fers vassaus e cumbatanz 
il meisme par esteit si pruz 
k il ne quidout pas pur trestuz 
ke il par dreite chevalerie 
n ait uncore la fiere a amie 
tant ert fers e pruz en estur 
amé l out de grant amur 
cil quide ben par amfion 
aver de lui trestut sun bon 
amfion ert de grant veisdie 
e cil de grant chevalerie 
e si quident mut ben cumquere 
e la fiere e tute la terre 
antentor esteit cist nomez 
mut ert desvez e forsenez 
si rout od lui mut fere gent 
pres tuz de sun cuntenement 
huit jurz devant mort fu sun pere 
il de nuvel dux de espaigne ere 
antentor out un penuncel 
de un cendal vermeil bon e bel 
jo quit ke en la chambre a la fiere 
l out cusue une chambererre 
mes la fiere pas ne saveit 
a ki le penuncel esteit 
amfion aveit engigné 
ke la fut cusu e taillé 
je quit ke mut li custera 
se il la primere juste en a 
de loherenc i vin uns reis 
draes out nun mut fut curteis 
cist i meine de ces amis 
treis cent chevalers de grant pris 
cil fut li plus francs hom del munt 
e tuit si cumpaignum resunt 
mut ert de ses humes amez 
il fut des armes mult alosez 
ne quide pas ke il ne cunquere 
trestut calabre e la fiere 
venuz est li reis d alemaigne 
fers est e tent tut a egaigne 
e tuz les chevalers del munt 
e tuz ceus ki venuz sunt 
ne quide il pas ke un sul lui vaille 
e si requide tut senz faille 
ke nuls l ose par mal regarder 
il quide ben estre senz per 
il esteit vassaus merveillus 
mes tant fut fers e orgeillus 
ke il teneit de nuli cunte 
ne suffrist pas lunges sa hute 
ke il ne se vengast cruelement 
kar mut out od lui bone gent 
isemenun orguillus out nun 
cist quide mut ben resun 
veintre tut le turneement 
e la fiere aveir ensement 
de flaundres est uns quens venuz 
ben largement ad cent escuz 
cist i maine en sa cumpainie 
tuz les chevalers de ruissie 
dirceus out nun mut fut fier 
el mund n out meudre chevaler 
ke l um le teneit a cel jur 
la fiere amoust de grant amur 
cist quidout pur sunt hardement 
bien vettre le turneement 
autres en venent asez 
ne poent ci estre acuntez 
ne pus pas tuz lur nuns descrivre 
kar il i avereit trop a dire 
ore est ja venuz al serain 
li turneis deit estre al demain 
tut le plus riche ke unke fu 
unc ne fut de oil si bon veu 
ore oiez del dru la reine 
ke de servir la pas ne fine 
mut est escharniz e gabez 
e il fet bel semblant asez 
il out cel jur en bois chacé 
e mut i out bien espleité 
quant la reine fut entree 
e sa chambre ou il la out menee 
quant il la out ducement besee 
une parole ad comencee 
si la dist aukes hautement 
li plus lointeins mut ben l entent 
' dame ore les lessez turneer 
e revoil aler chacer 
certes n avera coup ne colee 
quant revendrai od ma menee " 
atant s en est de iloc parti 
les puceles ki l unt oi 
mut unt de lui gabé e ris 
dient ' oiez dame quel pris 
vostre dru cuveite a aveir 
ne vout gueres coupes recuverir 
dehez ait ore sa grant beaute 
quant tant i ad poi de bunte 
mar fut sun sens e sun servise 
unc beaute ne fut pis asise " 
ne grant beaute ne grant richesce 
ne esgardent gueres a pruesce 
ne lur chaut li vilains dist veir 
u il se volent aseer 
beaute richesce ne ambleure 
u s aseent ne prenent cure 
ipomedon atant s en vait 
de lur gaber ne tent nul plet 
al porter est tut dreit alé 
ki les portes de la cite 
e les clefs des portes garda 
un gros anel d or li duna 
od une jaspe precieuse 
ke mut ert bone e vertuuse 
pus li ad dit ' sire porter 
jo aim mut le dedut de chacer 
e vus savez qe ceo est la fin 
ki n est al bois aukes matin 
il pert le meuz de sun dedut 
beaus amis chers ne vus ennuit 
se il vus veneit sire a pleisir 
einz q il fust jur vodreie issir 
e se la porte n est uverte 
trop i averai leide perte " 
cel anel ad pris li porters 
e dit li ad ' beaus sire chiers 
ben en frai vostre requeste 
vostre demande ert tut preste 
mes ke voillez a mie nuit 
ja par mei ne perderez deduit 
tant cum en cest pais serrez 
ne jur ne nuit ja n i fauderez " 
ore est ipomedon heitez 
a l ostel vait si est cuchez 
einz qe il cumence a ajurner 
ad fet ses humes tuz lever 
e ad fet tuz ses chens cupler 
e fet sun blanc cheval mener 
ses blanches armes porter fet 
cornant hors de la cite vet 
quant desuz le chastel passa 
a tuz ses humes cumanda 
corner cil le funt hautement 
mut grant noise funt durement 
e li brachet pur les corns crient 
teus se esveillent ki mut s en rient 
les puceles mut s en gaberent 
e a la reine en parlerent 
' dame entendez cum vostre dru 
est ja vers le turnei meu 
ne voilt pas estre le derein 
asez i ert par tens demain " 
ipomedon en bois entra 
deske a un ermitage ala 
la descent e se fet armer 
a tholomeu prent a parler 
' beaus deuz amis en bois alez 
e de ben fiere vus penez 
quant averez fet vostre dedut 
ci m atendez cuntre la nuit 
de ceste place ne muvez 
tant ke mun cors ci reveez " 
des l ermitage out un fosse 
aukettes parfunt e ben le 
cil fossez cum ligne dreit 
desuz le dangun atieneit 
si ke l um la aler poust 
senz co ke nuls l aparceust 
ke vus dirrai plus lung cunte 
ipomedon sun cheval munte 
un blanc escu a sun col pent 
la blanche lance en sun poin prent 
ffermez i ert un penunceaus 
blanches cume neif finement beaus 
il n i meine autre cumpaignie 
ffors un vadlet u mut s afie 
ffilz a un barun de sa terre 
il out servi en meinte guerre 
ipomedon atant s en turne 
al dangun vent e il ajurne 
grant noise i out en l enjurnee 
de corns retentist la cuntree 
le guetes ki cornent le jur 
dunt par la plaigne erent plusur 
ipomedon est ja eissu 
suz en l eor s est arestu 
asez apres desuz le dongun 
despleié ad ja sun gunfanun 
el feutre tent sa blanche lance 
dunt ventele la cunssance 
de juster semblant ben feseit 
li guetes ke el dongun esteit 
l ad ja mut ben aparceu 
il ne s est pas lunges tenu 
a la fere se escrie en haut 
' levez dame se deu me saut 
jo ve ja un chevalers venir 
trop i purriez ja demurer 
jo vei ja un tut apresté 
od un blanc penuncel fermé 
e blanche lance e blanc escu 
sur un cheval set blanc kernu 
il est tut blancs cist chevalers 
a conoistre est asez legers " 
la fiere se esveilla atant 
e levat sus de meintenant 
ore levent par le chastel tuit 
e leve la noise e le brut 
la fiere ne volt plus demurer 
a estres vet pur esgarder 
sis quers asez en eines pent 
mut dute le turneiment 
kar ele ne set k en avendra 
ne ki ert ke a seignur prendra 
del fer duc d espaigne ore orrez 
dunt ca devant oi avez 
ke amfion ad tant meintenu 
de la vile est primes eiseu 
e amfion od lui veneit 
od trestuz les forz qe il poeit 
il i out od lui de ses privez 
deus cenz chevalers alosez 
quant eisu sunt de la cite 
li dux ad premerein parlé 
' seignurs la vei un arester 
ke se porofre a juster 
pri vus si cum m onur amez 
ke vus trestuz si arestez 
veez vus cum il se desreie 
la premere juste en ert meie 
kar jo l ai asez cuveitee " 
lores se tent tute se mednee 
e cil s en parti d eus mut loign 
jo quit se il out grant bosoign 
laidiz tres ben estre poust 
einz qe par eus sucur eust 
li blanches chevalers ne se mut 
venir le vit en pes s estut 
cum cil ki mut sout del mester 
de suns le lessa eslugner 
li dux antentor vers lui vent 
cum cil ke de ren ne se crent 
il out un vermeil penuncel 
ffermé el gleive od un frecel 
de l escu se clot lance alugne 
ne vot plus suffrir ke il n i goigne 
ipomedon l i veit venir 
ne fet pas semblant de guenchir 
la destrer broche lance abesse 
de grant randun vers lui se eslesse 
mut se entrevenent irascuz 
si se entreferent es escuz 
ne quit ke unkes en la cuntree 
eust juste tant esgardee 
de dames ne de dameiseles 
de chevalers ne de puceles 
li dux antentor ert mut pruz 
e mut hardiz e mut estuz 
n ad pas del tut a lui failli 
amunt en l escu le ferri 
desuz la buche l asena 
ke li gleives parmi passa 
od tut le gumfanun pendant 
si ke del hauberc jazerant 
plusurs de maeles deschavele 
dereit en coste de la mamele 
guenchist li fers esmoluz hors 
ne l ad pas adesé le cors 
grant fut li coups ke cil duna 
la lance en escles vola 
li blancs chevalers mut pruz fu 
a cheval se est mut ben tenu 
il ad referu antenor 
en cel escu burni a or 
un coup mut ruste e mut pesant 
dreit enz la pene devant 
l ad estroé e purfendu 
a poi ne l fert parmi 
mes li fers en coste guenchi 
tres parmi le braz le ferri 
de sun col en porte l escu 
andeus les estrieus ad perdu 
ipomedon mut s esvertue 
loinz del cheval el champ l estrive 
al coup duner mut se aira 
le lance en cent peces brisa 
li vadlet vit ke cil chai 
al frein ad le destrer seisi 
ipomedon aillurs entent 
sur celui se tent vassaument 
tant malement le demena 
ke de asez tart trop li sembla 
ke il a lui rendi se fust 
einz ke nului le sucurust 
cist ad la juste premereine 
cument ke il seit de la dreine 
ore vus redirrai de la fiere 
cum ele le fist en quel manere 
un vadlet aturné aveit 
ke de lances servir deveit 
celui ke al turneement 
meuz justereit e plus suvent 
co fut jasun le sons cusins 
ke mut ert pruz e gent meschins 
la fiere li ad granté 
ainz ke cist turneiz seit passé 
armes avera al derein jur 
e vint vadlez pur sue amur 
jasun al turnei venuz fut 
ipomedon ben le conut 
jas pas lui ne cunesseit 
mes une lance ke il teneit 
li ad mut de bon quer baillee 
veit ke en lui est ben enplee 
ipomedon la lance prent 
e l en mercie ducement 
pus li dit ' vadlet ki est tu " 
cum se unkes ne l eust veu 
' sire jo sui un dameisel 
chosin la dame del chastel 
ki ci m enveie a cest turnei 
e jo des lances servir dei 
celu ke meuz justera 
e des autres le pris avera 
e si vus di sire a estrus 
pris avez le plus orgeillus 
ke seit en cest turneement 
d espaigne est dux mun escient 
si ad mut d estrange manere 
amé ma dame la fere 
mes ele l at tuz jurz mut hai 
ore i ad il del tut failli " 
ipomedon quant il co sout 
estrangement grant joie en out 
pus li ad dit mut bonement 
' beaus amis fetez mun present 
a la fiere de cest destrer " 
puis si ad dit al chevaler 
' par la fei ke vus me devez 
tut dreit en cel chastel alez 
deske la fiere en cel danjun 
e a li vus rendez prisun " 
quant cil ad la parole oie 
meuz vodreit la mort ke la vie 
e dit li ad ' sire merci 
meuz ke vus m ociez ci 
ke vif auge deske al danjun 
e a li me rendre prisun " 
ipomedon dunc li respunt 
' amis se deus joie me dunt 
u vus prisun vus i rendez 
u la fiance i mei vus frez " 
mut i out dunc majurs leautez 
el secle ke ore n i ad d asez 
li dux munta a queque peine 
jasun a la fiere le meine 
e si li ad mut gentement 
del chevaler fet sun present 
mut en fist la fiere grant joie 
dunc apele imeine la bloie 
' ore vus dirrai sor une ren 
l atente avum enpleié ben 
purquant ben sai qe mis amis 
n est pas venuz en cest pais 
de lui ne averum mes cumfort 
pruesce i faut u il est mort 
ore veez cel blanc chevaler 
mut est hardiz e pruz e fier 
pucele de grant renumee 
serreit mut ben en lui sauvee 
sur tuz les autres del turnei 
ma druerie a lui otrei 
se si ne fust ke mis amis 
ne reveneit en cest pais 
mes n i est pas kar ne poust 
ke jason ben ne l conust 
kar il cenz cumpaignun erent 
de grant amur se entreamerent " 
li blancs chevaler pas ne cesse 
en sus se trest hors de la presse 
sur l or de sun fosse se tent 
li quens amfion vers lui vient 
a desmesure dolent fu 
pur le duc ke il out abatu 
ipomedon ben le conust 
ke co fu cil ke plus le nut 
il le hai mut durement 
de lui prendereit le vengement 
volenters se il le poeit fere 
mut li out esté a cuntraire 
atant ces bons chevaus rendunent 
es escus granz coups se entredounent 
cil esteit veuz mes mut fut dur 
e bon vassal e mut seur 
ipomedon ad si feru 
ben haut amunt en cel escu 
ke od la lance k ert reide e forte 
l escu de sun col loinz en porte 
a poi ne perdi les estrius 
entre eus ne out gabs ne gius 
cil ad le coup mut grant centu 
unkes plus dur ne out recu 
ne failli pas a lui del tut 
il ert mut fort e mut estut 
e el escu le fert asprement 
parmi l estroe e perce e fent 
enmi cel piz si l acunsut 
l auberc desmaille e descusut 
tres parmi le cors l ad feru 
del cheval l ad mort estendu 
li quers li creve suz l eissele 
en l ost s en turne od voide sele 
li bons chevaus k ert de grant pris 
il n out si bon en cel pais 
ipomedon guarde n en prist 
vers celui vent ke la se gist 
ke il l oust mort pas ne quida 
quant il le sout mut li pesa 
mes il out hai durement 
del meins len fut mun escient 
jason revent ne fut pas loign 
mut li est prest a sun bosoign 
il ad encuntré le destrer 
le grant esles tut estraer 
il out merveilles desiré 
quant il serreit nuvel armé 
de pres le swi al frein le prist 
e puis asez ke curteis fist 
il le meine a blanc chevaler 
e dit ' veez ci le destrer 
il n ad si bon desik en rume 
e si fut al plus felun home 
ki seit decik en occident 
ma dame le hai forment 
n at tel cheval en cest pais 
l autre jur len aveit pramis 
a cest turnei ke jo l avereie 
quant jo nuvel hume serreie 
beaus amis " fet ipomedon 
' quant vus le savez a si bon 
gaaigné l ai e vostre seit 
se il trestuz ceus del mund valeit 
si vus di jo tut a estrus 
mut le tendereie sauf en vus " 
jasun del cheval heitez ere 
unc pus ke il fut nez de sa mere 
ne vit aveir petit ne grant 
k en sa vie desirast tant 
la gent amfion sunt venu 
quant unt lur segnur mort veu 
trop durement se descumforterent 
od grant dolur le cors en portent 
a ki ke il fust dol ne cuntraire 
a la fiere ne pesa gaire 
ke il out suvent cuntraliee 
de seignur prendre curecee 
jason s en vet vers le chastel 
le cheval meine bon e bel 
la fiere l ad a reisun mis 
' jasun cusin mei est avis 
ki ke la hors guaina u nun 
vus revenez pas senz dun 
dame " fet jasun ' ceo est veir 
jo ne quit pas al men espeir 
ke el secle ait si bon chevaler 
cum cil est ke cest destrer 
m ad duné pur la vostre amur 
deus le vus otreit a segnur 
kar sur tuz autres ad le pris 
n ad tel vassal en cest pais " 
la fiere estut aukes pensive 
e a sun quer tence e estrive 
saveir nun se ele deit sun ami 
lesser pur cestui k ele veit ci 
en eines est se ele deit cestui 
amer u ublier celui 
ne fust la fine leaute 
cestui eust mut tost amé 
mes ke ele ne seust ke il fust 
e l autre en ubli mis eust 
ele ne sout cument ala 
suvent le sen li varia 
cument ke il fust de sun ami 
cestui co quit pas ne hai 
jasun leenz pas ne sujurne 
vers sun chevaler tost s en turne 
de lances le servi mut ben 
e cil pas ne se feinst de ren 
de juster ne de turneer 
abatu ad meint chevaler 
n at le jur un sul el pais 
tant ai abatu ne tant pris 
ore commence mut dur estur 
trebuchent e murent plusur 
percent e fenderent ces escuz 
e fausent ces heaumes aguz 
as chapleiz tintent espees 
e fausent ces broines safrees 
freinte est meinte hanste freinine 
e meint la boille i traine 
e meint la cervele i espant 
e par ces rues i vunt curant 
meint bon cheval e meint destrer 
senz sun seignur tut estraer 
meint riche destrer de chastele 
curt par le champ od voide sele 
li vif i regrettent les morz 
grans dols i ad e descumforz 
guaaigné i out meint cheval 
e pris i rout meint bon vassal 
perdu i ad meinte cropere 
e meinte bon genuillere 
e maumise meinte armeure 
e meinte bone cuverture 
meinte sambeue dessiree 
e meinte sele reversee 
unc mes ne fut pur une femme 
si fere bataille en nul regne 
tel i quidout venir ke sage 
ke mut mar vit le mariage 
capaneus od sa cumpaigne 
esteit d une part de la plaigne 
il ert chevalers merveillus 
e vit ismeon l orgeillus 
cil ki d alemaigne esteit rei 
mut chevauche par grant noblei 
ke ne fina des lur abatre 
par un par deus par treis par quatre 
tant se cuntent hardiement 
a poi n at del turneement 
le pris e le los tant fu fer 
ffors de nostre blanc chevaler 
cil par esteit de tel poeir 
ke vers lui ne pout nuls valeir 
capaneus en out grant ire 
a haute voiz comence a dire 
' dans vassal turnez ca vers mei 
ffer e mut orgeillus vus vei " 
capaneus esteit mut pruz 
e cil fust regres e estruz 
vers lui turne pas ne l 
parmi ces rengs out teus treis mile 
ke se arestunt pur esgarder 
ces deus bons chevalers juster 
kar tuz les plusurs les cunurent 
e sourent asez ke il furent 
de tute l ost tut li plus fer 
senz cel estrange chevaler 
mes nul ne l cunut el pais 
purquant si le dunent le pris 
capaneus atant ne l lesse 
le frein alasche e lance abesse 
e imeun repoint a lui 
mut se entreferent ben andui 
tantost cum chevaus lur randuent 
des gleives granz coups se entreduent 
ffenden escuz e passeent lances 
parmi utre od le cunissances 
a terre se entreabatent jus 
mes ne sai li quels vint einz sus 
pur les lances ki sunt faillies 
od les espees bien furbies 
mut rustes coups se entreferirent 
les entenceles en saillirent 
andui sunt de grant hardyment 
mut se entreferent lurdement 
ceste eschermie durat mut 
il sunt fer e durat mut 
ismeon pas ne l esparnie 
mut par seveuent de l eschermie 
e si resteit de grant vertu 
en sun cel heaume l ad feru 
un coup mut aspre e perillus 
si ke le cristal precius 
abat del heame e un quarter 
ne li turnast le hel d or mer 
en la palme tut l eust mort 
mes li branz ad fet un resort 
par devant le vis li passa 
si ke del nasel en porta 
u asis out un riche parme 
capaneus mut pres se pasme 
ismeon l ad dunc ramponé 
' mestre a poi n estes esnasé 
le vis avez ja descuvert 
ne pert pas poi ki le pert 
quidez vus ore estre a sezile 
a palerne la riche vile 
al vin al clare al piment 
ainz estes al turneement " 
capaneus quant il l oi 
unc jur ne fut tant marri 
un entredeus li ad getté 
sus en le heame l at asené 
par mut grant air le ferri 
le fu e le flambe en sailli 
li coups mut rustement descent 
tute l oreille destre en prent 
cil ki l ferri fut bon vassal 
li branz escule un poi aval 
od tut le braz li fet le poign 
voler enmi cel champ mut loign 
en ramponant li ad pus dit 
' sire chevaler cum jo quit 
trop en estes de grant desrei 
m est avis ke jo sui al turnei 
e vus repez sujurner 
beverie clarez e bon vin cler " 
ismeun mut tost se turna 
m est vis trop grant guage i lessa 
n ert mes veu en la cuntre 
il la nus ad quite clamé 
pur cel nostre blanc chevaler 
sunt cil dehors e balt e fer 
vus savez ben co est la sume 
ke par le cors d un sul prudume 
est une ost tut aseuree 
par un malveis delbaratee 
le cors d un hume grant liu tent 
en guerre mut suvent avent 
reusez sunt mut cil dedenz 
mut i unt perdu de lur genz 
plusurs folement se desreient 
flatissent e se descunreient 
aukettes laschement se vengent 
mut se esparpeillent rengent 
daires uns quens d alemaigne 
a une part ert de la plaigne 
vassaus ert pruz de grant manere 
il portout dedenz la banene 
un lung aleine un corn suna 
asez chevalers resembla 
a haute voiz i corne e crie 
envirun sei les suns ralie 
ore recumence li turneiz 
tres ben le funt a cele feiz 
e cil dehors e cil dedenz 
pleners fut le turneement 
ki asembler vuot asembla 
ki juster vuot tost justa 
ki envair vuot envai 
ki ferrir vuot tost i ferri 
ki poindre vout tost i poist 
e ki vout joindre tost i joinst 
meint i trebuche meint i chet 
teus dunt ne quit ke mes relet 
mut esteit dure la mellee 
unc ne fut si bele asemblee 
li quens daires bons vassaus fu 
sur un cheval sist bai tundu 
encuntré ad capaneus 
tant le hai ke il ne pout plus 
pur ismeun dunt mut greins 
kar il fut sis cusins germains 
cil l out descunfit mut li custe 
il en desire mut la juste 
mes la presse est entur eus grant 
cist quens le vent mut aprochant 
capaneus le vit venir 
par grant orgoil le brant tenir 
plus ke sengler vent ferement 
sa redne tire e si l atent 
daires esteit de grant vertu 
capaneus ad si feru 
sur cel heaume par grant air 
ke le feu en ad fet saillir 
le heaume ert bon pas ne quassa 
capaneus en estuna 
grant fut le coup e fort e fier 
se il dunc al col de sun destrer 
ne se fust od ses deus braz pris 
tut l eust jus de sun cheval mis 
l espee li vola del poign 
ore ad de sucurs grant bosoign 
il l out a curt terme mut bon 
es vus venuz ipomedon 
en haut teneit l espee brune 
a daires en ad paié une 
en sun cel heaume aukettes halt 
e il gandi e l espee saut 
en cel espalle le ferri 
ipomedon ert mut marri 
pur sun cumpaignun out grant ire 
mes ke il vout pas dire 
al coup duner mut se aira 
il fut forz e li branc entra 
l espalle del cors ad severee 
daires chet mort enmi la pree 
tuit cil qe cest coup unt veu 
a grant merveille l unt tenu 
e dient qe ne virent tel 
ne si pesant ne si cruel 
la fere mut ben le coup vit 
kar pur veir dire le vus quit 
kar unc un sul trestur ne fist 
k ele od ses oeuz ben ne veist 
ki ke l ait oi ne veu 
ele ne ad mie deperdu 
ceste envaie fut mut fere 
mut ad duré de grant manere 
li jurz a grant espleit s en vet 
a ceus noauz esteit 
ne se poent vers eus defendre 
n i volent plus suffrir n atendre 
en fuie sunt mut tost turné 
cil dehors les unt entesé 
vers la vile en une chaucee 
u cil dedenz mut grant haschee 
la fut ipomedon vassal 
unc tel ne munta sur cheval 
la se cuntint si vassaument 
n i out fors de lui sulement 
ne remembrance ne parole 
meint i abas meint i afole 
la out meint destrer estranché 
meint escu fendu e percé 
e meint defole en la presse 
ipomedon un point ne cesse 
il n i out gueres de repos 
od une lance enmi cel dos 
l ad li quens de flandres feru 
a poi ne l aveit abatu 
ipomedon mut ben se tint 
bel aventure li avint 
jo quit quant la fere la vit 
trestut le quer le tressaillit 
mut se tint ben bon nm1 li haubercs 
si q en char n entrat pas li fers 
mes aukettes l aveit blessé 
ipomedon s en est iré 
e vers lui vire le cheval 
cil ne remue de l estal 
einz l atent cum bon chevaler 
ipomedon un coup mut fer 
li ad duné en le heaume sus 
deus quarters en abati jus 
ne l ad pas en char adesé 
a terre l estent tut pasmé 
li quens aveit mut bone gent 
si l unt rescus mut vassaument 
le destrer prent ipomedon 
e si l*ad baillé a jason 
dit li ke il face sun present 
a la fere delivrement 
' amis jo quit co est le derain 
gaaignez seit deske a demain " 
jason d iloc s en est turné 
par sun dreit nun l at repelé 
' jason amis esteez esteez 
un petitet a mei parlez " 
jason se estut mut se esbai 
de co qe cil le numat si 
e puis li comenca a dire 
' ki estes vus dites bel sire 
ki si m avez numé apert 
ki vus ad mun nun descovert 
peca ke jo l sa beaus amis 
nus fumes cumpaignuns jadis 
quant jo de cest pais turnai 
co ke vus dis tenu vus ai 
dis vus ke jo co revendreie 
a bref terme a vus parlereie 
a vus mes ore parler ne ruis 
kar ci plus arester ne puis 
ne ferai lunge demuree 
aler me estot en ma cuntree 
la fere mut me saluez 
kar ci mes ne me conunstrez 
dites li ben ke jo m en vois 
mes humes m atendent el bois 
bel sire " fet jason ' merci 
se jo cest a ma dame di 
ke vus partez de la cuntree 
ele en devendra forsenee 
kar sur trestuz vus ad choisi 
e de vus ferat sun ami 
amis jasun ne pot el estre 
jo vus comand al rei celestre " 
atant le bon destrer eslesse 
e s fest fercu en la grant presse 
jasun l ad atant deperdu 
unkes hom plus dolent ne fu 
en la cite unt cil dedenz 
lur barres ferment lur punt treent 
cil dehors a trefs se treent 
ipomedon ne s arestait 
el fosse si en vait 
ke nuls ne l ad aparceu 
nuls ne set ke il est devenu 
sis vadlez atendi el bois 
od deus mut beaus chevaus a chois 
ke il aveit le jur guaigné 
senz ceus ke il aveit enveié 
jasun est el chastel venuz 
murnes dolenz e maz 
mut par feseit pensante chere 
si s en esmervilla la fere 
e dit li ' jasun bel cusin 
vus portez le chef enclin 
amis ki vus ad curucé 
mut vus vei murne e desheité 
dame si poez vus ore estre 
kar li plus beaus home ki unc pot estre 
e tut li mieudres ki unkes fu 
s en vait e nus l avum perdu 
e ki est li blancs chevalers 
ke tant est pruz hardiz e fers 
ki tuz les autres ad vencu 
savez vus amis ki il fu 
oal jo l sai un petitet 
membre vus de vostre vadlet 
ki l autre an fu mun cumpaignun 
nul ne sout cum il out nun 
ki s en parti en la fores 
uncore ne sai pru ke il est 
de ci s en ad parti del tut 
mes par mei vus salue mut 
comment est s en il si parti 
certes ne l cunustrez mes ci 
savez pur quei 
certes ne sai 
mes enz el quer grant dolur ai " 
la fere vers la chambre turne 
jason repele mut est murne 
' beaus duz amis se vus m amez 
cel chevaler kar me querez 
si enveez par ceste terre 
asez messages pur lui quere " 
e jason mut volenters le fist 
mut le chercha e mut le quist 
cist chevalers est quis asez 
mes n i est veuz ne trovez 
la fere en est murne e pensive 
la plus dolente ren ke vive 
mut se tent a maleuruse 
e maubaille nf1 e doleruse 
nuls ne purreit par buche dire 
ne penser neis ne descrivre 
la grant deshet ne la dolur 
ke ele demeine pur sue amur 
meint dolur en ad eue 
mes tut est a fable tenue 
vers la dolur k ele ore demeine 
mut l at recumforté ismeine 
suven li dit e le chastie 
' ma duce dame chere amie 
n en avez pas tel descumfort 
ore savez vus ke il n est pas mort 
uncore i pourez recuverer 
ne vus estot mes autre amer 
se il vus tent dreit cuvenant 
kar de tuz est le plus vaillant " 
meleager li vaillanz reis 
il refist asez ke curteis 
mut ad enveié par la terre 
pur nostre blanc chevaler quere 
mut l unt demandé mut l unt quis 
par la cite par le pais 
n est en dedenz ne dehors truvé 
a merveille en est de lui parlé 
tuit se tenent a desceu 
kar nul ne saveit ke il fu 
il n out parlé de nului 
de pruesce fors de cestui 
de quanqes nuls le feist ben 
ffors sul de lui n out parlé ren 
tuit cil dehors en sunt dolenz 
e si resunt tut cil dedenz 
ipomedon li pruz s en vait 
de lur parler ne tent nul plet 
de tuz les chevalers del munt 
ki unkes furent ne ki sunt 
dunc unc poussez oir 
ne ne sout nul issi cuverir 
se il fut pruz s en vanta mie 
co fu duble chevalerie 
ipomedon est ja venuz 
a l ermitage est descenduz 
truvé i ad tuz ses vadlez 
e tholomeu od ses brachez 
ben euren le jur espleité 
vers le seir est ja aproché 
deliverement s es desarmez 
tut autrement s est aturnez 
il vest ses dras a veneur 
e munte sur un chaceur 
a sun col ad sun corn pendu 
vers le chastel est ja venu 
od ses destres par autre veie 
sun vadlet a la vile enveie 
il est ja al chastel venu 
la reine l out atendu 
ffors ke ele se fut matin disnee 
cil cumence ja sa menee 
e ses vadlez mut ben respunent 
li corn sunt bon e haut resunent 
la mene funt mut ben e bel 
tuit en retinte li chastel 
la reine mut ben l*entent 
e les puceles ensement 
ki s en ristrent e s en gaberent 
e la reine en rampounerent 
' dame ore oez de vostre dru 
del turnez est ja revenu 
oez henir ces beaus chevaus 
ke ad gaigné des bons vassaus 
mut i ad gaigné destrers 
e mut i ad pris chevalers 
ben deit estre druz a reine 
e ele amer de amur fine " 
la reine s en vergunda 
mes un sul mot respundu n a 
kar jo l quit al men escient 
coment k il fut de hardement 
u de bone chevalerie 
ele li fust asez bone amie 
se il la eust de bon quer requise 
ke amur est de fere justise 
amur ne quert fors sun delit 
mult valt juster enz el lit 
ipomedon en la sale entre 
e ses vadlez venent suentre 
a la reine presenterent 
treis testes de cerfs ke il porterent 
granz esteient e asez beles 
mut s en suzristrent les puceles 
ne sourent pas ke el feutre jut 
ipomedon ben aparcut 
mes il unkes semblant ne fist 
ne il de co garde n en prist 
al manger sunt ja tuit asis 
al mes ke premer i fut mis 
es vus chamberlenc lui rei 
ke vent en haste del turnei 
li reis l at iloc enveié 
vers la reine li est aproché 
de part le rei li dit saluz 
e dit ' dame jo sui venuz 
de part nostre seignur le rei 
seins es revenuz del turnei 
e il e dans capaneus 
li son unt ui esté desus " 
la reine esteit mut en garde 
suvent le cunjure e demande 
' di mei le veir thoas amis 
li quels en ad porté le pris 
ne sai si sez nun sai de veir 
di mei jo l voil en fin saveir 
jo ne vus sai pas le vair dire " 
la reine un petitet s aire 
demande plus engressement 
les estres del turneement 
thoas li dit ' jo l vus dirrai 
de cest turnei tant cum jo sai " 
leaus est mut cist messagers 
il ment mie volenters 
ainz ad ben dit sun message 
kar mut ert veciez e sage 
ke si parole a la reine 
la verite li dit mut fine 
' si m ait deus al men espeir 
jo vus quit dame dire veir 
pus ke deus primes cel furma 
e le munt desuz estora 
n out si riche turneement 
ne tel asemble de gent 
li reis l ad fet merveilles ben 
e nuls ne l pot blasmer de ren 
e si rat fet capaneus 
e de irlande monesteus 
en estur l at fet ben asez 
drias i est mut aloez 
plusurs des autres l unt fet ben 
mes d eus trestuz n ateint a ren 
vers un estrange chevaler 
ne quit ke al munt eit un si fer 
de blanches armes fut armez 
il les ad tuz de loinz passez 
tant i ad guaaigné chevaus 
e abatu tans bons vassaus 
n at suz cel home ke vus deist 
ne quidessez ke il ne mentist 
antenor prist li dux d espaigne 
e pus enmi sa grant cumpaigne 
le pruz cunte amfion oscist 
sun cheval guaaigna e prist 
mut i ad hui duné destrers 
a prisuns e a chevalers 
unkes ne vi si bel vassal 
ne si ben seant a cheval 
si vus redirrai uncore plus 
tut i fust pris capaneus 
sachez de fi e retenu 
se cil ne l eust succuru 
mes cil le recust vassaument 
le pris ad del turneement 
ne la dedenz ne ca dehors 
n out parole fors de sun cors 
ce est la merveille ke est de lui 
il ne finat tut le jur hui 
de turneer e de juster 
merveille est ke il pout tant durer " 
la reine dunc li respunt 
' thoas ke deus grant ben te dunt 
diz me tu veir certes oal 
sez ke il est dame nenal 
ne ca dehors ne la dedeinz 
n ad de lui conustre neenz 
li reis l at fet par tut quere 
par bois par plein e par sa terre 
il ne pot en nule manere 
saver ke il est e la ferre 
de lui quere est mut anguissuse 
e de saver mut desiruse 
kar jo l quit al men escient 
ke ele le prendreit mut bonement 
uns sons vadlez pur veir vus di 
l ad hui des lances ben servi " 
la reine ad cestu entendu 
le quer en ad tut esperdu se ele dunc seust ke il esteit en sun servise le tendreit ipomedon a chef de pose ad reparlé tut d autre chose ' amis chers entendez a mei dites vostre seignur le rei se il unt esté en fort estur 
en bois ai chadcé tute jur 
a grant deduit i ai chacé 
e si ai mut ben espleité 
mut ai ui ben curu nublet 
e ridel e tuit mi brachet 
si ke treis granz cerfs ai hui pris 
mes de trestuz mes chens le pris 
de ceus ke gui unt curu 
enporte baucan le velu 
li autre se sunt penez 
mes il les ad trestuz passez " 
la reine quant l entendi 
hunte aveit grant e si rovi 
si recumenca a parler 
pur ces paroles desturber 
ele l ad un petit esgardé 
e avise sa grant beaute 
e ses beaus oilz e sun corage 
a poi ke de dol ne s esrage 
cum ele plus le vot desturber 
e il plus acoilt a parler 
tut ensement cum hom ki resve 
a poi la reine n en desve 
e il ben aparceu l a 
vers la reine regarda 
pus dit ' dame kar enveum 
al rei de vostre veneisun 
si purrat dunc mut ben saver 
ke jo vus serf a mun poer " 
a thoas dit ' kar en portez 
de meie part le saluez 
dites ke nus purchacerum 
a sun os asez veneisun " 
li chamberlencs ot sa resun 
mut le tent pur escapé bricun 
tel tent autre pur fol musart 
ke plus de lui ad a sa part 
de la reine ad cunge pris 
vers le rei se est el chemin mis 
mut porte od sei 
e si l ad presenté al rei 
de part celui si ad cunté 
cum il aveit parlé 
cum ses chens unt curu le jur 
e baucan fut le meillur 
li reis s en rist mut e gaba 
a capaneus mut pesa 
quant la reine mangé out 
en chambre vait cil le menout 
si l at besee al partir 
mut le veissez escharnir 
de ces puceles ki l espient 
mut s en gabent e mut s en rient 
ipomedon n en tent nul plet 
a sun ostel tut dreit en vet 
se il esteit las n est merveille 
pur le grant travail tost sumeille 
en sun lit se cuche erraument 
ne dormi pas trop lungement 
n atendi pas la matinee 
levez est dreit en le jurnee 
ses humes ad fet tuz lever 
ses berners fet ses chens cupler 
sun bon vadlet k il servi her 
ad fet mener sun sor destrer 
porter fet ses armes vermailles 
la lune luist e les esteiles 
cornant s en vunt e li chen crient 
les dormanz gueres n esparnent 
n i ad si ferm dormant ne s oie 
li chen glatissent pur la joie 
il n i ad une sule rue 
u ne seit la noise entendue 
od grant noise ist de la cite 
desuz le chastel sunt passé 
u il la noise pas ne ublient 
einz cornent aut e li chen crient 
n ad si surt ne l pusse oir 
e ne se esvelt de sun dormir 
ces dames e ces dameiseles 
a de certes funt lur quereles 
a la reine suvent dient 
e la requerent e si li prient 
ke dreit lur face de sun dru 
e dient ' mal seit il venu 
kar si ne deit pas chevaler 
es chambres dames esveiller 
aukes ad plus suef dedut 
les deit l um esveiller la nuit " 
e la reine un mot n en dist 
semblant feseit cum se ele dormist 
mes mut out en sun quer grant ire 
e pur lui mut suvent suspire 
quant ele recorde sa franchise 
e sun sens e sun bel servise 
suef met quire e tut ublie 
e pruesce e chevalerie 
mut pense plus de sa belte 
koment k il seit mut l at amé 
ipomedon li pruz li sage 
est venuz desqe a l ermitage 
mut se fist armer gentement 
l escu vermeil a sun col pent 
el poin prent la vermeille lance 
od la vermeille cunussance 
e munte sur le destrer sor 
dunt li peil luist cum fin or 
il dit a tholomeu sun mestre 
' de la forest savez ben l estre 
pur deu mestre mut vus penez 
e ci sempres m atendez 
od sun vadlet atant s en turne 
el fosse entre e il ajurne 
eissuz est al chef del fosse 
cum se il venist de la cite 
ci fist il m est aviz ke pruz 
pur co ke ourent esté desuz 
icil dedenz la premer jur 
hui vuodra il estre des lur 
ore ert li turneiz par equal 
kar cil dehors sunt bon vassal 
il gueite el chastel corneit jur 
ore li ad ja veu un des lur 
a haute voiz la fere escrie 
' levez dame ne dormez mie 
dame il est ja grant jur e cler 
un en vei prest de juster 
od unes armes mut vermeilles 
reflambantes as merveilles 
sur un destrer sor set de pris 
unc si bel armé co me est avis 
ne vi mes en nule cuntree 
des armes resplendist le pree 
il est sors bausans nm1 li destrers 
cil pert estre bons chevalers " 
la fiere se effreie forment 
de sunt lit saut plus n i atent 
ainz k ele se fust de tut vestue 
mil feiz la culur li remue 
e puis ad dit ' beaus chers amis 
ne veez vus en cest pais 
icel nostre blanc chevaler 
ki des autres out le pris er 
nenal dame jo ne l vai pas 
cument danz fouz est co dunc gabs 
nai jo vai la cuntre tute 
vus mentez vus n i veiez gute 
jo ne ment pas veneez veer 
ne puis nul blanc aparceveir 
n i est il nun tuit sui seur " 
atant la fiere vet al mur 
hors a un kernel met sun chef 
puis se retraist e de rechef 
revent a meismes sun estal 
e esgarde amunt e aval 
ore esgart ben mut pot muser 
einz ke celui sache truver 
il les sout ben trestuz deceivre 
ben sout duner hume ivere a beivere 
la fiere del mur se retrait 
tute murne en sa chambre vait 
a sei meismes suvent dit 
' des ore m est del turnei petit 
ne me chaut mes cument il aut 
quant cil ke plus desire i faut 
ohi orgoil orible vice 
tuz tens pert la vostre malice 
par mun orgoil oi primes guerre 
par mun orgoil pert ceste terre 
par mun orgoil pert mes amis 
par mun orgoil a mort languis 
par mun orgoil par mun desrai 
n at mes nul hum cure de mei 
par mun orgoil sui desherite 
de mun coup meismes sui chaeite 
lucifer chai par orgoil 
e muz angles par sun escoil 
sembler voleit li rei altisme 
par co chairent en abisme 
e sunt de la grant resplendur 
a tuz dis mes en tenenbrur 
jo resui par mun grant orguil 
chaete e mise en grant triboil 
jo voleie trop haut munter 
e ben quidoue estre sanz per 
co dient ceste saive gent 
mesure cuvent od talent 
redient ke munte trop haut 
tost pot descendre a mauveis saut 
jo meisme sui trop haut muntee 
a grant hunte sui devalee 
abatu est tant mun orgoil 
ore me faut quanqes jo plus voil " 
ipomedon sa juste atent 
il l out si vus dirrai cument 
monesteus li reis de yrlande 
al rei meleager demande 
la juste premere le jur 
il li ottrie par grant amur 
cil ert de nuvel adubbé 
li reis li out armes duné 
ke il l out nurri de vadletage 
la reine de bon curage 
si cum il dient l out amé 
mes n en sai pas la verite 
kar il cuveite mut la fiere 
e si l aime de grant manere 
il est del tref primes eissu 
seit sur un destret bai tundu 
e bon e tendre e mut ignel 
il teneit l escu en chastel 
e tent en feutre un gleive gros 
e veneit les menuz gualos 
ipomedon en pes se estait 
de juster nul semblant ne fait 
l esfrai en la cite fut grant 
a mur ven jason entre tant 
e veit ces chevalers armez 
en la chambre est mut tost entrez 
a haute voiz la fere apele 
' venez veer la juste bele 
cheles jasun lessez mei ester 
mut m est a poi de lur juster 
kar ore sai mut ke perdu 
ai en fin a tuz dis mun dru " 
jasun l ad mut recumfortee 
aukes enviz l en ad menee 
plusurs des dames vunt od li 
jasun s en est d iloc parti 
e est muntez ignelement 
si s en veit al turneement 
lances en i portat asez 
kar mut fut saives e membrez 
ipomedon uncore se estut 
sur sa lance apuié se fust 
suvent regarda al chastel 
tan ke il vit parmi un kernel 
la fere ke il ad tant amee 
ne fet pas lunge demoree 
par les enarmes l escu prent 
plus tost ke un quarel se deitent 
car cil ert ja ben pres de lui 
les lances abessent andui 
e se entredunent es escuz 
granz coups se sunt entreferuz 
monesteus revit la fiere 
mut est hardiz de grant manere 
par mut grant ire le requert 
od le glaive en l escu le fert 
ke parmi passe l alemele 
le destrer sors tut en cancele 
e l eschine tute li plie 
ipomedon ne chai mie 
a cheval s est mut ben tenu 
od la lance le i ad feru 
ki mut esteit grosse frednine nm1 
e lui e sun cheval suvine 
ipomedon sur lui se tent 
loinz est sun sucurs trop tart vent 
einz ke real seien venu 
se est cil par fiance rendu 
tut cil ke la juste unt veue 
l unt asez a bele tenue 
es vus jasun esprunant 
ipomedon l apele avant 
il l at asez ben cuneu 
pur quant demande ki il fu 
cil respunt ' jo sui un danzel 
cusin la fiere del chastel 
amis lances avez asez 
par gueredun kar m en dunez 
sire pur el ca ne s portai 
volenters vus en servirai 
kar pruz vus vei de grant pris 
e cist qe ci avez cuncquis 
si est un vanteur de dames 
la reine en ad eu blasmes 
jo ne quit pas k ele l ait amé 
mes cist s en est suvent vanté 
amis se cist est vanteur 
ore l en menez en cele tur 
a la fiere e a li se rende 
il ferat ben se il s en amende " 
pus ad dit a monesteus 
' danz chevalers alez la sus 
si vus rendez a la meschine 
nen averez ci autre medecine " 
cil ne volt pas sa fai mentir 
od jasun l en estot partir 
u a enviz u de bon gre 
ce est cil a la fere leveré 
es reaus n at ke curecer 
la perte est sur eus al premer 
cil dedenz sunt mut resbaudiz 
ki ourent esté descunfiz 
de la vile issent a desrei 
unc n i out a rei cunrei 
de la juste mut se esgoissent 
e trop folement se esbaudisssent 
li real vers eus se decendent 
e cil dedenz ben les atendent 
od minos e jasius 
capaneus out la banere 
mut est irez de grant manere 
le bon destrer fert si se mot 
devant eus tuz a quanke il pot 
vers ceus dedenz a eslais point 
al cunte de flaunderes se joint 
dirceus out nun mut fut pruz 
e si resteit fers e estuz 
ver lui raundune l alferrant 
capaneus un coup pesant 
li dune parmi cel escu 
bon fut l auberc ben s est tenu 
' ne l ad pas en char adesé 
mes del cheval l ad reversé 
capaneus le cheval prent 
hors des rengs se prent erraument 
ipomedon le sut apres 
isreement de grant esles 
en haut se crie ' esteez esteez 
cel cheval si pas n en merrez " 
capaneus esteit mut fer 
il n i out si bon chevaler 
ffors sul ipomedon co quit 
unc un sul mot ne li respundit 
ipomedon fut mut curteis 
capaneus seint demaneis 
un poi plus pres de lui s avance 
ne l vot pas ferrir de sa lance 
l un le tendreit a vileinie 
e il de mortel hai mie 
la lance gette enmi cel pre 
e sache le bon brant lettré 
par grant hair par grant vertu 
en sun cel heaume l ad feru 
ne quassa pas mut esteit bon 
ben le saveit ipomedon 
kar ne vodreit ke il fausast 
pur tut le munt ke li dunast 
grant fut li coups ke il li duna 
capaneus en estuna 
tute sa memorie perdi 
pasmez se est la cheval guerpi 
se il dunc vousist mun escient 
demené l oust malement 
tut espasmi iloc le let 
le cheval prent si s en vet 
al conte ki fut abatu 
ad le destrer mut tost rendu 
e cil en haste est remuntez 
mut est pomedon loez 
tut cil ki cest coup unt veu 
a grant merveille l unt tenu 
e dient ' ore veez merveilles 
de celui as armes vermeilles 
cum ad feru capaneus 
asez fut de lui el desus " 
mes unt de lui parlé trestus 
car capaneus ert si pruz 
par tutes terres fut preisé 
mes cist l ad tres ben justisé 
quant cil esteit si alosez 
cestui tenent plus pruz asez 
jasun de lances le servi 
si ke nule li failli 
e il plusurs i preca 
e meint bon destrer gaigna 
unkes un sul ke il pout atendre 
ne pout en sa sele remeindre 
la fere l ad mut esgardé 
n est gueres nule part turné 
ke ses beasis oilz ne cuveit 
e dit en sun quer ke a bon dreit 
deit cest chevaler mervail prendre 
s ele n ose sun ami atendre 
ne fust sa trop grant leaute 
ele l eust a mut tost amé 
en sun quer mut se rebaudist 
a sei meisme suvent dist 
' mun escient ore est issi 
se del tut fail a mun ami 
cest chevaler vermail prendrai 
ja n ert avant mis en delai " 
atant imeine a sei apele 
e dist ' veez vus dameisele 
de cel bon chevaler vermail 
estrangement m en esmervail 
veer poez co en est la sume 
al turnei d er n out un sul hume 
m est avis ki le feist si ben 
jo ne quit pas menter de ren 
mis amis ne capaneus 
vers cestui ne pot valer nuls " 
ipomedon atant ne l lesse 
a cuilte de esporun se eslesse 
a ceus dehors porte un cembel 
par grant orguil e par revel 
mut ert dure cel envaie 
kar nuls d eus autre n esparnie 
dunc vessez fere asanblee 
meint ruste coup meinte colee 
meint chef parmi esquarteré 
meint oscis e meint afolé 
e meint nafré parmi l eschine 
meint feru parmi la peittrine 
meint cheval curt par cel estur 
estraer void de sun seignur 
e meinte lance i ad frossee 
e meinte cele i ad voidee 
meinte sambue dessiree 
de vermeil sanc envolupee 
meint bon escu tut estroé 
pleié meinte heaume e enfundé 
meint bon cheval lescé 
e meint brant furbi pescé 
meint peiteral rumpu e meint frein 
e meinte cengle e meinte lorein 
meint arcun fret e meinte sele 
meint hume i chet meinte i chancele 
meint i trebuche en icel pre 
l un mort li autre nafré 
dire pot l um unc ne nasquit 
cil ki tant riche turnei vit 
capaneus a une part 
a drias fet un fer regart 
ceo ert uns des baruns de la terre 
bons chevalers e pruz en guerre 
li plus forcibles del pais 
despus amfion fut oscis 
en calabre out plusurs chasteaus 
defensables e bons e beaus 
co fust cil ke ja co entreprist 
ke la fiere seignur ne prist 
dunc avez oi en avant 
ke amfion li quens hai tant 
capaneus est mut irez 
tart li semble ke il seit vengez 
del grant coup ke il ad recu 
vers drias s est dunc esmeu 
drias le veit venir par ire 
tut dreit vers lui se atire 
mut sunt chevaler andui 
cil le fert e il fert lui 
li dui vassal se entrecunussent 
ben se entreferent lances frussent 
si ke nul d eus n est abatuz 
ore sachent les branz esmoluz 
mut saveient de l eschermie 
ore ad entre eus deus dure envaie 
mut se entreferent lurdement 
e se cumbatent vassaument 
capaneus se cumbat ben 
e cil ne l esparnie rien 
ore se entreferent li vassal 
ore se entrehurtent li cheval 
de grant coups tintent ces espees 
mut se entredunent grant colees 
ore del plat ore de l agu 
ore en le heaume ore en l escu 
ore en espalle ore en quisse 
n at cil d eus de ire ne fremisse 
tant vassaument se entreferent 
les estenceles en saillirent 
par grant ire se entrerequerent 
e mut rustes coups se entreferent 
mut unt cumbatu lungement 
drias l esgarde ferement 
bien conuist sa chevalerie 
se il le crent mes ne merveil mie 
en haut levat le brant d ascer 
li punz e li heut sunt de or mer 
el heaume fert capaneus 
ke deus quarters en abat jus 
grant fut li coups e merveillus 
e drias fors e airous 
del grant coup l at mut abessé 
a poi ne l ad jus trobouché 
capaneus sent le coup grant 
leve le chef tres haut atant 
sun branc esgarde par irur 
si li revent force e vigur 
en haut leva son bon espee 
a drias dune une testee 
bien haut amunt en l eaume agu 
cil ki l suffri grant vertu 
ruste ert le coup e merveillus 
a poi ne l out fet del chef blus 
al coup duner mut s esvertue 
del cheval aval l estrue 
nel ferri mei par deduit 
cil ne set se il est jur ou nuit 
tant cum il vol en paumeisun 
nel vol assaillir li barun 
drias gist pasmez en la pree 
ore est sur lui grant meslee 
la veissez grant coups ferir 
le feu e la flambe seillir 
mut i out cruel asemblee 
ffort cupleiz dure medlee 
plusurs i veissez naufrer 
e coups receivre e coups duner 
e li cheval grant presse i funt 
e se entreferent frunt a frunt 
meint vassal i out defulé 
e meint esteit e enpressé 
e meint i aert l autre al frein 
ki a l erdre pert sa mein 
plusurs i lessent les haubercs 
desuz passent les trenchans fers 
tant se pressent tant ferm s arutent 
ke ferir ne poent si botent 
n ad memberé ne si sage 
li gueres penst de mariage 
tel pert le pie u le poing 
ke vousist estre d iloc loingn 
teus purreit estre en cornewaille 
n i vendreit mes a espusaille 
teus quidout espuser la fere 
ke l um d eloc porte sun bere 
unke noces si cher achatees 
ne furent tant cumperees 
drias n i est mie a repos 
meint li passa par sun dos 
mut est defulez e batuz 
de paumeisun est revenuz 
ert bons chevalers esliz 
entre eus tuz est en pez sailliz 
se il ne fust si duremen las 
sei leidir tant ne suffrist pas 
l espee tent e se defent 
mes co fut aukes laschement 
ja se feust tost a eus rendu 
a bons sucurs li est venu 
ipomedon de une valee 
u il out fet une medlee 
ver le bon duc de normendie 
descumfit l out veant sa amie 
a une part suz le chastel 
dur out esté l estur e bel 
la fiere l out mut ben veu 
ele ne l ad mie deperdu 
ja celui ne fut sun tur 
k ele ne l veie trestut le jur 
ipomedon out le brant nu 
est deske a cel estur venu 
de ben ferir pas ne se feinst 
le premer ke il a coup ateinst 
ad fet a terre trebucher 
unkes leun ne fut si fer 
se il entre autres bestes venist 
cum enmi ces autres est cist 
ki dunc i fust veer poust 
le meillur vassal ke unkes fust 
ne veissez nul arester 
einz li funt veie a trespasser 
poez saver ne se feinst pas 
parmi eus tuz vent a drias 
mut s est pur lui le jur penez 
kar il cunusseit assez 
ben sout ke par sun desturber 
ffut la fiere uncore a vuer 
mut i ad rescus cum bon vassal 
tost li fust mené un cheval 
u il est muntez seinz estruz 
' hue " dit ' dehez ait tel gui 
meuz " vaut assez juster aillurs 
ke teus coups suffrir a estrus " 
ore n ad nul al turneement 
ne veie ben apertement 
ke nostre vermail chevaler 
est le plus pruz e plus fer 
si ke la fiere ne nului 
ne parolent fors sul de lui 
pus ke drias out sucurru 
mut li est sun pris acreu 
ipomedon s en treit arere 
tut dreit par de desuz la fiere 
sur l or de un fosse se tent 
es vus jasun ki a lui vent 
baillé li ad une lance 
une vermaille cunussance 
la fiere li ad envee 
od ses meins l out atachee 
a la lance od plusurs freseaus 
e a butuns d or gros e beaus 
mut fut l enseigne bone e bele 
aval deske al poin li ventele 
jasun ert veiez e sage 
mut ad ben furni sun message 
ipomedon lance prist 
mes quel semblant ke il en fist 
unkes de l ure ke il fut né 
ne recut nul si a gre 
kaeminus atant i vint 
un glaive trenchant el poingn tint 
cist ert le seneschal del rei 
mut par chevauche a grant desrei 
dirra vus de kaeminus 
tant estoit pruz k il pot plus 
de guerre fut mut engingnus 
mes trop esteit enjurius 
cele teche aveit cil en sei 
ke le mund nen out si nuble rei 
si bon vassal en nul empire 
dunt ja li oissez bien dire 
de mesdire fut custumers 
mes mut esteit bons chevalers 
cist out amé la reine 
mut lungement par amur fine 
par cele teche fut lessé 
k il n out vers li ren espleité 
de ipomedon out grant envie 
pur sa bone chevalerie 
vers lui vent par grant mautalent 
cil ne l guenchi pas einz l atent 
n est mie loinz de la forest 
dunt sis vadlez repairrez est 
semblant li ad fet ke il l atende 
le cheval fert sun eire amende 
vers lui repoint caeninus 
li bons chevaus ke il set desus 
esteit uns ferranz pomelez 
plus beaus destrer ne fust unke nez 
ipomedon quant il le vit 
ne l ad pas cuveité petit 
atant essessent ses chevaus 
si se entreferent les vassaus 
mut fu la juste bone e bele 
en l arcum devant de la cele 
l ad caeninus ben feru 
a poi ne l aveit abatu 
grans fut li coups ke il li duna 
li sors bausans agenuilla 
la fiere la juste vit 
jo qui ke le quers li chait 
e volette amunt e aval 
mut esteit pruz li sor cheval 
a grant force saut en arbrant 
en quatre piez en esteant 
caemius de grant force ert 
parmi l escu la lance ert 
brandi li hanste se se esforca 
tut en esclises peca 
ipomedon de ire rovi 
n ad pas del tut a lui failli 
par air le fert en l escu 
percé l ad e freint e fendu 
un poi par desus la mamele 
le hauberc desmaille e desclavele 
si ke l espalle li pesca 
bien une ateise outre passa 
li fiers od tut le gumfanun 
a terre l abat a sablun 
e lui e sun cheval asemble 
ben vus di la juste pas ne emble 
einz la virent mil e cinc cenz 
de ceus dehors e de eus dedenz 
cil ne fut pas lenz ne laner 
al vadlet baille le destrer 
e il s en est od tut turnez 
ben set u deit estre menez 
kar veu l out a sun semblant 
n i atendi ne tant ne quant 
la fiere ad veu la juste 
poez seveir pas ne li custe 
imeine l acoilt a gaber 
' mut vus vi dame ore einz trembler 
ore vus vei aukes revenue 
bene medecine aieez 
certes imeine mut veir dites 
bel m est ke cil s en vait quites " 
meleager i est venuz 
veulz ert mut fut seinz e druz 
e forz e durs ert li veillarz 
sis destres fut un veirs liarz 
fferus s est enmi la presse 
de ferir ca ne la ne cesse 
de sa lance tut un truncun 
dunt il fist grant perdiciun 
drias ki porte la baniere 
s est de la place tret arere 
a haute voiz i corne e crie 
a ceus dedenz a sei ralie 
estreitement dunc se cunreient 
sagement vunt ne se desreient 
cil dehors sunt mut derengez 
e par ces chans mut enparpeillez 
e cil se sunt feru entre eus 
a l asembler i out granz dols 
meint bon cheval i chet e ceste 
e meint feru parmi la teste 
ipomedon cum un leun 
i point ot tut sun gunfanun 
aukuns ke il ren ne custa 
cel dunt asez cumpara 
ore sunt mut dures ces medlees 
e des lances e des espeez 
l estur a ceus dehors ennuie 
vers les trefs s en turnent en fuie 
ipomedon le suit apres 
devant les autres a esles 
si vent l or del bois costeant 
li reis le veit venir avant 
la juste de lui mut desire 
en sun quer out vers lui grant ire 
pur sun nevu ke il out ferru 
sun seneschal rout abatu 
ipomedon vers lui revent 
sis vadlez pres de lui se tent 
lances abaessent e aloignent 
e par mut grant ire se joignent 
li reis esteit chevaler bon 
e ferri ben ipomedon 
l escu vermeil li purfendi 
si ke li fers passa parmi 
dreit en coste de la mamele 
guenchi le glevies suz l essele 
si ke en la char pas nel ferri 
ne vout dunc deus si l ad guarri 
ahogement e ben l enpeint 
e ipomedon ne se feint 
einz ad le rei ben referru 
desuz la boucle fent l escu 
le hauberc desuz esmaela 
e li glaives parmi passa 
se un poi alast plus pres del piz 
de mort ne fust le reis garriz 
par le coste le fers glaca 
nepurquant la char entama 
plaie li fist me ne fut mie 
trop grant n ad dute de sa vie 
ipomedon ben s avertue 
cheval e lui en un munt tue 
cheval saut sus e li rei gist 
ipomedon al frein le prist 
mut out le cheval cuveité 
a sun vadlet l at tost baillé 
cil dehors unt aparceu 
ke li bons reis est abatu 
hautement crient lur enseigne 
' ore n i ad nuls ke ja se feigne 
li reis est ja pris en menez 
si del plus tost ne l sucurrez " 
sur le rei est grant la medlee 
e force e fere e aduree 
a grant peine l unt succuru 
n i est pas pris ne retenu 
cil dehors par cest aventure 
sunt turnez a descumfiture 
tuit se sunt a lur trefs retrait 
la nuit revent le jur s en vet 
ipomedon s en est turné 
emi la presse ad encuntré 
jasun ki mut bien servi i a 
par sun dreit nun tost l apela 
' amis jasun veez ci la lance 
uncore ai la cunussance 
a la fiere dites amis 
porterai la en mun pais 
uncore quer pur la sue amur 
porter la lance en fort estur " 
estes vus jasun anguissus 
e dit ' sire ki estes vus 
amis jo l vus di en cunseil 
er fui blanc hui sui vermail 
estes vus co pur deu bel sire 
ore sai jo ben ke par ire 
ma dame la fiere murra 
grant pecche vus en avendra 
certes amis jo n en pus mes 
vois m en si vus tenez en pes 
ne pout aveir autre trestur 
demain m en vois oel al jur 
trop faz ci lunge demuree 
mut ai a fere en ma cuntre 
suvent me saluez la fiere 
a tut dis mes si amis ere 
mes cumpaignuns sunt ci el bois 
a deu seez kar jo m en voiz " 
atant en la presse se fert 
e jasun par tut le quert 
mes ki chut ne l ad pas truvé 
il s est ja mis en sun fosse 
sis bons vadledz s en vet od lui 
mut grant eire s en vunt andui 
od eus meinent les bons destrers 
ne s lessient pas a estraers 
al rei out esté l un cheval 
l autre refut al seneschal 
ki ke al turneiment remaigne 
cist ne s en part senz guaaigne 
a l ermitage est revenuz 
ses humes trove seinz e druz 
mut unt le jur ben espleité 
de veneisun sunt mut chargé 
aukes esteit pres de la nuit 
muntent atant e s en vont tuit 
ore vus redirrai de jasun 
quant out perdu ipomedon 
unkes hom tant dolent ne fu 
deske al chastel est revenu 
a la fiere ad trestut cuntee 
cum sis amis s en est alee 
ke mes ne l verrai a sun dit 
kar il s en est del tut partit 
einz ke venge la matinee 
ert il mut pres de sa cuntree 
la fiere oi ceste nuvele 
en sa vie n oi meins bele 
ele n out dolur unkes uncore 
vers cele peine ke ele ad ore 
treis feiz s espasme en un urette 
al revenir sun dru regrette 
e dit ' merveille est ki jo vif 
ei mort kar partés cest estrif 
mort mut estes de male part 
ki murrir vot cil murra tart 
e ki n ad talent de murir 
celui festes vus tost 
ffetes mei murrir dame mort 
jo ne vus quer autre cumfort 
ben sai de fi ke jo murrai 
allas ke trespassé ne l ai 
ei mort kar fete ke curteise 
ne lessez pas pur ma richeise 
ne pur beaute ne pur valur 
ke vus n abreggez mun jur 
n i metez unkes lunke essoigne 
e ke ai jo de richesse dit 
e ke ai jo de richesse dit 
si deu m ait jo en ai petit 
n at el munt si povre pucele 
ne seit de mei plus riche e bele 
li saives dit n at pas richesse 
ki vit a dol e a tristesce " 
la fiere mut grant dolur meine 
dolez sunt jasun e ismeine 
mut la recumfortent suvent 
' dame n aez cel marrement 
li tierz jur est uncore arere 
certes en aukune manere 
u lui u tel autre verrez 
dunt vus recumforterez 
vus savez ben ke l um reprove 
ke l um suvent a un jur trove 
co dunt l um s est tut l an pené 
esgardez dame verite " 
la fiere en sun seant se dresce 
mut est ateinte de feblesce 
tant se cumforte cum ele pot 
bien set si fere l estot 
ki de sei garde ne prenderra 
asez ert ki ren n en chauderra 
la fiere dit ' jasun amis 
kar le fetes par ces pais 
e par ceste cuntree quere 
uncore est il en ceste terre 
si m ait deus nun est 
jo l vi entrer en la forest 
li reis le fet quere par tut 
kar lui ver desire mut 
certes jo l quit a men espeir 
ke se il dunc le poust veer 
mut en haste li pardurreit 
l ultrage ke il li fet aveit " 
asez est quis e mut cerchez 
me il se veit seinz e heittez 
tuit cil de l host mut s en airent 
kar veer forment le desirent 
n i out nul dedenz ne dehors 
ki parlout fors de sun sul cors 
ne quide ke de nului riens i die 
ffors sul de sa chevalerie 
ipomedon n en tent a ren 
se il dient u mal u ben 
co m est avis semblant en fet 
quant si veleement s en vet 
il est ja venuz en la vile 
as fenestres n out teus deus mile 
pur la noise de sun venir 
ki n i funt riens fors escharnir 
il l entent mes ren ne l en fu 
devant le chastel est venu 
sa mene ad fet a la porte 
e pus a la reine porte 
les testes des cerfs ke il unt pris 
asez i ont gabé e ris 
mes la reine en rist gueres 
mut li pesat de ces aferes 
mes pur li n en lesserent pas 
les autres a fere lur gabs 
li manger esteit ja tut prest 
e la reine asise se est 
ensemble od lui s aset sun dru 
desculurez e pales fu 
aukes plus ke estre ne soleit 
kar les nuiz gueres ne dormeit 
ne le jur nul repos n aveit 
la reine quant ele le vit 
si li ad dit ' beaus duz amis 
trop traveillez en cest pais 
metez en respit le chacer 
trop vus delite cel mester 
certes dame jo ne purreie 
trop a recreant me tendereie " 
a cel mot tuz e tutes rient 
e priveement entre eus dient 
' li quel ke vus chaces u nun 
a fin recreant vus tenum " 
ipomedon ben aparcut 
ke la rise de lui fut 
mut esteit veiez e sage 
asez covere ben sun curage 
de lur parler ne tent hustenc 
es vus venuz li chamberlenc 
cil ki i fut le seir devant 
la reine l apele avant 
' ore avant thoas ben vengez 
est mi sires seins e heitez " 
thoas estut un poi suzrist 
e la reine li redist 
' thoas del rei me dite veir " 
cil esteit de mut grant saveir 
de sa parole mut leaus 
a herefort e ces estaus 
pot teus seer e sei vanter 
de la grant guerre de ultre mer 
quant room fut de reis asis 
dunt atant fut trublé le pais 
sun nun ne voil pas ci numer 
par mentir ne savereit cunter 
tant des le matin deske al seir 
cum cil pot par dire veir 
ne ne savereit dire en mentant 
tant cum thoas en veir disant 
' dame " fet cil ' li turneiz de her 
n amunte pas a un dener 
vers un vassal ke hui i fu 
unkes teus ne fut el munde veu 
ses armes esteient vermeilles 
unkes n oi de mes oreilles 
parler de nul si bon vassal 
il seeit sur un sor cheval 
mes il esteit akes baucan 
mut suffri hui peine e ahan 
kar li vassaus ki sist desure 
n out point de repos de nul hure 
e si vus dirrai uncore plus 
par sun cors prist monesteus 
e a la fiere l enveia 
sun bon destrer i guaigna 
e a meisme del mur de candres 
rescut il dis cens de flandres 
le veir de l ovre vus dirrai 
pur nule hunte ne l lerrai 
il ferri si capaneus 
a poi ne l mist del cheval jus 
ke sur le destrer se pasma 
e le cheval ke il en enea 
a vive force li toli 
e a dirceus le rendi 
si abati de sun cheval 
caemius le seneschal 
e une plaie li duna 
parmi l espalle li sena 
si gaigna sun bon destrer 
si vus ke un tu le jur d er 
les quatre meindres chevalers 
n i guainirent tanz destrers 
ne tant ne firent mun espeir 
se tut voleie dire veir " 
ffet la reine si suzrit 
' huniz seit ke le veir ne dit " 
thoas se test en pes s esta 
e la reine le hasta 
dit li ke tut le veir en die 
si ke nului ne celie mie 
thoas dit ' dame volentiers 
certes cist vermailz chevalers 
le rei al juster abati 
ainz ke il levat mut le leidi 
si de plus tost sucurs n eust 
tut pris e retenus i fust 
e si vus di ke cel vassal 
en meine le liarat cheval " 
la reine quant oi cest 
demande lui se il naufrez est 
e il li dist ke nu l est mie 
la reine a deu en mercie 
e puis tut en riant li dist 
' se deus vus eit ki est cist 
dunt vus ci si grant ben parlez 
dites vus veir u vus gabez 
est co veir de caemius 
ke ne poust abatre nuls 
ki tant fet hardiz e fer 
ke nuls fors lui ne volt preiser 
unc ne nasqui en nul empire 
vassaus dunt il vousist ben dire 
quant unc ne dist ben de nului 
ke dirunt ore de cestui 
dame ne sai mes jo di veir 
kar de mes oilz le vi chaeir 
si vi le vermail chevaler 
u il en menat sun destrer 
li blancs chevalers u est il 
nuls ne se set mes sachez ke cil 
n out la meite de la valur 
ke cest ad mustré hui cest jur 
e ci il fist cil asez ben 
mes vers cestui n ateint a ren 
e cist ke devent beaus amis 
ne sai kar par tut le pais 
l unt dehors e dedenz fet quere 
n est truvez en tute la terre 
mut en fut li reis anguissous 
e de lui veer desirous 
il li eust tut parduné 
sun mautalent se il fust trové " 
la reine tute se espert 
grant pece tut le manger pert 
un poi la culur li empre 
celui veer mut le desire 
ja ne verrez femme si sage 
ke akune feiz ne chant curage 
heer desira veer celui 
hui recuveite ele plus cestui 
e nepurquant quant regarda 
ipomedon tut ublia 
le vermel vassal e li blanc 
cele erbe mut pres de sun flanc 
eust mut volenters liee 
de ren ne serreit si hetee 
ipomedon ad escuté 
quanqes thoas i ad cunté 
unc de un mot ne l vot desturber 
tant cum il l oi si parler 
mes quant sa parole fina 
cil sa folie comenca 
' mut tenc ces chevaliers a fous 
ki tut de gre suffrent tues coups 
de grant folie se entremistrent " 
a ces paroles trestuz ristrent 
e il ne l aveit dit pur el 
e ki verra james un tel 
ke si se sache ben celer 
el mund ne purreit l um trover 
' amis " fet il " dites al rei 
ben plus suef esteit il a mei 
hui unt mes chens mut ben curru 
mes ridel les ad tuz vencu 
sur tuz les autres ad le pris 
al rei le dites beaus amis 
asez ai hui pris veneisun 
ma dame kar enveium 
jo quit ke il nus en savera gre 
se il hui od mei eust esté 
e me eust eidé de bon quer 
jo ne quit pas ke il a nul for 
eust tanz durs coups resceu 
ne ne fust a juste abatu " 
e il s en rient e il dit veir 
mes nul ne l sout aparceveir 
mut est dolente la reine 
e tent la teste mut encline 
purquant n osat nul semblant fere 
ke li pesat de cel afere 
le chamberlenc met a resun 
e quite ben par sun sermun 
celui desturber de parler 
ne volt pas cil lesser ester 
einz parole plus e plus dit 
tuit s en rient grant e petit 
li chamberlencs s en est turnez 
e veneisun en porte asez 
al rei ad mut ben devisé 
quantqes cil out la nuit parlé 
e cum unt ben curu si chen 
e cument a lui esteit ben 
e plus suef ke a eus ne fist 
quant li reis l oi mut s en rist 
e li chevaler tut entur 
capaneus en out irrur 
kar mut l ama si en out grant hunte 
dit a celui ke il fint sun cunte 
quant la reine aveit mangé 
e li chevaler sunt drescé 
sis druz en la chambre la meine 
si la besa de bon estraine 
cument ke il fust a la reine 
ffust le beser bone medecine 
mes il le prist trestut a gabs 
certes jo ne l frei pas 
einz i meterei mut grant peine 
tant ke tastee fust la veine 
par unt le mal si la teneit 
huge de hungrie par dreit 
s en deust mut ben entremetre 
la glose set de ceste lettre 
ipomedon ad cunge pris 
e dit ' dame jo ai ja enquis 
un grant cerf at mut hanté 
mes venurs l unt bien visé 
e il irrai chacer demain 
se deu plest se sui vif e sein " 
ki l oient gabent 
e il a petit teneit tut 
ainz est d iloc mut tost parti 
il n ad gueres la nuit dormi 
asez est levez par matin 
od ses chiens se met al chemin 
e tuz ces humes od lui vunt 
par la rue grant noise funt 
la vile en est tute esturmie 
cil cornent meint brachet i crie 
el chastel n out si ferm dormant 
ne en la vile ne seit veillant 
a lui n est gueres se i l un pes 
tut en meine sun neir herneis 
sun neir destrer sun neir escu 
e sa lance ke neire fu 
ffet porter od l enseigne neire 
de la vile s en vunt grant eire 
aukes devant jur fu 
a l ermitage sunt venu 
la s est ipomedon armé 
e si s est mis en sun fosse 
ore m entendez seignurs trestuit 
e si vus pri ne vus ennuit 
kar une fable orriez vus 
e cest est veir tut a estrus 
redirrai vus d un autre ren 
a cestui revenderai jo ben 
de un duc de grece vus voil dire 
cil ki de atenis esteit sire 
adrastus esteit apelez 
cist dux ert richee e chacez 
e si resteit bons e beaus 
n ert pas veuls einz fut juvenceaus 
mut out la fiere cuveitee 
mes ele n out unkes aquointee 
ne des ces oilz ne l out veue 
si li esteit l amur creue 
enpris out de li amer 
pur sul oir de li parler 
un devin out cist dux od sei 
ki mut saveit de sun segrei 
de sun cunsel fut mut privez 
amfioraz ert apelez 
la nuit ke cist turneiz fut pris 
ki a quatre meis fut asis 
ore poez oir granz merveilles 
amfiorax par ses esteiles 
ad choisi ben apertement 
le terme del turneement 
mut sout devinir e sortir 
mes haste le fist ci faillir 
a cest augure trop hasta 
kar tut le meulz i ublia 
il sout ben del turneement 
ke mut i vendreient grant gent 
mes de l enchantement mesprist 
ke un poi avant ne se entremist 
numeement ki co serreit 
ki le turneement veintereit 
quant out fet des enchantemenz 
al duc vent aukes dolenz 
de chef en chef il ad cunté 
cum ad sorti e deviné 
li dux assemble mut grant genz 
en la mer si mist erraument 
bien meine set sent chevalers 
ses plus preisez e les plus fers 
mut unt bon vent e bon ore 
le setime jur sunt arivé 
el far les nefs e li dromunt 
quant cil de turnei partiz sunt 
mut unt tost lur punt mis a terre 
li dux demande de la guerre 
li quel unt esté les plus pruz 
e queus desus e queus desuz 
acez i out ki li ad dit 
ke cil dehors sunt descumfit 
li dux le fet eissir de nefs 
od ceus dehors tendent lur trefs 
ore est lur gent mut efforcee 
ben est creue lur mednee 
li dux par matin leva 
oant tuz ses baruns jura 
ke il la premere juste avereit 
u ja jur heté ne serreit 
ipomedon est venuz 
ainz ke li jurz aeit cler paruz 
al chef del fosse vers la vile 
ja l unt veu cil de sezile 
e le gueites de la cite 
cil del chastel sunt ja levé 
la fiere n est pas la dereine 
mut ad esté la nuit en peine 
devant le jur un petite 
out adubbé un vadlet 
jason ki esteit sis cusins 
od lui bien trente meschins 
la fiere esgarde vers cel val 
e veit iloc cel neir vassal 
le neir escu la neire cele 
le penuncel neir ki ventele 
la lance neire ke il ad el poing 
e ne veit autre pres ne loing 
poez saver mut est dolente 
suvent se espert mut se mut 
e dit ' ore mun jur venu 
remise sui drue seinz dru 
ore sui amé senz ami 
unc mes ne fut quer si trahi 
cum est li men lasse chaitive 
ben est dreit ki jo mes ne vive 
ki par orguil autre despit 
al derein est preisé petit 
ki pense autre gent deseivre 
des meisme le hanap deit beivre " 
li dux de athenes est eissu 
a ses humes ad defendu 
ke un sul ne l siwe pas avant 
se il ne veient bosoing grant 
il ad ipomedon veu 
li dux cele part meu 
il pareit hardiz a merveilles 
l escu e la sele e la lance 
e cote armeure e cunussance 
imeine vent mut esbaie 
sa dame a haute voiz escrie 
' dame or n i ad fors del drescer 
veez la le vermeil chevaler 
vers le neir est si pres venuz 
ja se entreferent es escuz " 
la fiere tute se espert 
les oilz ad cele part overt 
e veit le vermeil chevaler 
ben quide ke cil seit d eer 
un des ses privez valez prent 
si l enveie al turneement 
el lui jasun servir i deit 
e cil s en turne a grant espleit 
dreit al turnei s en est alez 
lances i porte od sei asez 
de ipomedon vus voil dire 
le duc veit partir par grant ire 
quant il veit les armes vermeilles 
mut s en esjoi a merveilles 
ke ore ad achesun a lessur 
de sei ben cuverir tut le jur 
l escu enbrace e vers lui vent 
e li dux vers lui pas ne l crent 
a l esmoveir quit ke la fiere 
muat suvent culur e chiere 
nule merveille ne me semble 
se li quers volette e tremble 
li dux le fert en cel escu 
a poi ne l aveit abatu 
l escu li ad del col severé 
poi faut ke od le gleive aceré 
ne l ad feru parmi le cors 
desuz le braz li guenchi hors 
ipomedon ne failli mie 
a l esmover vit ben sa amie 
la ren del munde ke il plus ama 
l escu al duc purfendu a 
un poi le fert desus le flanc 
se dunc fust feble le hauberc blanc 
parmi le cors le eust ferru 
tut li estut guerpir l escu 
si ad reversé le vassal 
sur la crupe de sun cheval 
sis escuz al col li pendi 
e la redne del frein rumpi 
e li chevaus fut enveisé 
e senti le frein alasché 
en cel liu gueres ne sujurne 
vers le mur del chastel s en turne 
ipomedon le grant esles 
ireement le suit apres 
ore est la fiere trop dolente 
e sun quer se anguise e turmente 
ben quidout co fust sun ami 
mes ne l alat pas del tut issi 
li dux mes tenir ne se pout 
trebucha quel talent ke il out 
n est pas leger a humme armé 
relever quant est reversé 
del recuverir n est mie gius 
quant il ad perdu les estrius 
ipomedon al duc entent 
e sis vadlez le cheval prent 
le dux ne gist pas a repos 
treis li passe en sun le dos 
cil de relever se esvertue 
od le piz del cheval l estrue 
ke andeus les paumes fer a terre 
li dux est mut fort a cunquerre 
se fust autre ke ipomedon 
n en feist pas del tut sun bon 
einz ke a l autre fust rendu 
sun sucurs li fust ben rendu 
mes cist vassaus mut le hasta 
e mortelment le demena 
quidez vus seignurs ke la fiere 
ne feist dunc mut male chere 
mut par est sis quers en grant peine 
quant veit ke cil si li demeine 
ipomedon tant mut le hasta 
ke s espee li presenta 
le bon duc par fiance mist 
e pus une parole dist 
' beaus amis sire chevalers 
jo n ai cure de vos deners 
ne jo n ai cure de achesun 
de aver trop riche ranceun 
mes dirrai vus ke vus frez 
hui mes armes ne porterez " 
quant li dux la parole entent 
li quer n out unkes tant dolent 
' pur deu " fet il ' sire merci 
jo vinc de lointein pais ci 
pur estre a cest turneement 
jo ne renderai autrement 
se volez en grece venir 
durrai vus senz de mei tenir 
terres mut granz e deus chasteus 
ki mut sunt fors e bons e beaus 
l un est duraz e set sur mer 
ki l at n estot guerre duter 
e l autre ad a nun misceine 
ki ensement en set sur reine 
ne quer ke m en facez servise " 
ipomedon fist grant franchise 
' amis quites vus en alez 
mes savez vus ke vus frez 
les armes vermeilles ostez 
autre pernez e si justez " 
es vus li vadlez del chastel 
ipomedon en fut mut bel 
' amis beaus avant venez 
e une lance me dunez 
bor fust ele sire gaaignee 
ke en vus est mut ben enpleiee 
vadlet savez ke vus frez 
cest sor destrer leinz menez 
a la fiere de meie part 
dites lui trop sui venu tart 
si jo i fusse des avant er 
n eust pas le blanc chevaler 
ne l autre vermeil er choisi 
mes ore pert ben ke jo sui ci 
si li desfrai mut sun cunte 
de sun dru vermail ren n amunte 
ne l avera pas en sa prisun 
ele ne li freit si ben nun 
kar trop l aime de grant amur 
ne l verrat mes en tut cest jur 
des ore savera par mei 
ne l verrat mes a cest turnei 
e quant jo n en seira parti 
o mei en menrai sun ami " 
li vadlez entent sa parole 
mut fut apris de bon escole 
d iloc s en turne cum sage 
il ne ublia pas sun message 
einz l at mut bien dit a la fiere 
mut li enpeira dunc sa chiere 
suvent maldit sa destinee 
e l ure ke ele unkes fust nee 
mut detire sa crine bloie 
e dit ' ne volt deus ke eie joie 
si cest vermail chevaler haisse 
en ma prisun tost la tenisse 
pur co ke l aim ne l puis aveir 
deu me het mut co pus veir 
avant her en oi un mut tost 
le primer ke fust pris en l ost 
co fut antenor dux d espaine 
dunt jo ai tuz jurz tenu engaaigne 
si jo de lui eusse cure 
ne l eusse si a dreiture 
her me refut un presenté 
ki jo gueres ne n ei amé 
co fust monesteus de yrlande 
trop est mis chaitif quer en brande 
se eusse cestui de hui hai 
ne eusse pas si failli 
ne l dei a merveile tenir 
ben m en deust pis avenir 
kar jo l ai mut ben purchacé 
deus kar vus en prenge pite " 
sovent pasme mut soffre peine 
en sa chambre la porte ismeine 
iloc demeine sa dolur 
la dehors cumence le estur 
le plus fort ke unkes fust veu 
guaigné i out e perdu 
meint bon destrer meint armeure 
la medlee est e fiere e dure 
cil dehors le unt ben asez 
ceus dedenz unt mut reusez 
vers la chucee les unt mis 
meint i unt abatu e pris 
e defulé meint bon vassal 
drias returne e prent estal 
la banere en terre ficha 
od lung aleine un corn suna 
sa gent raile envirun sai 
e recumence le turnei 
la force a ceus dehors i rest 
tuz le derengent ki la pleist 
ipomedon du val revent 
e une lance en feutre tent 
u il out fet une medlee 
n out fors un poi de gent armé 
minos le cunte de bretaigne 
out descumfit od sa cumpaigne 
vers le turnei vent a espleit 
ismeine al mur venir le veit 
ben veit e cunust ke co est cist 
ke le vermeil chevaler prist 
hui mes mirat gueres de veie 
se ele pot ca ne la ke ele ne veie 
ipomedon n est mie lenz 
l enseigne cri a ses dedenz 
a haute voiz i corne e crie 
plus de treis cenz a lui relie 
dunc returnerent ceus dedenz 
de ben ferrir ne sont pas lenz 
e cil dehors ben se defendent 
e aspre estur e dur lur rendent 
ipomedon le fist mut ben 
de nul vers lui n ateint e ren 
un reis des escoce vers lui vent 
s espee ensenglanté tent 
armes out de riche facun 
ffet i out grant perdiciun 
nisus out nun e pas ne cesse 
fferuz se est parmi la grant presse 
ipomedon ad acosté 
estrange coup li ad duné 
en cel heaume unc ne recut tel 
a poi ke il ne li fut mortel 
le ongu aukettettes enfundra 
poi failli ke il ne l estuna 
le chef un poi enclin pendi 
returnant sei de ire fremi 
a poi ke mie n eissi hors del sens 
ne suffri mie trop lung tens 
mut morte guerdun li rent 
od le bon branc ke cler resplent 
en sun cel heaume le ferri 
tut li purfent le char parmi 
suz le mentun le branc laca 
tute l espalle li severa 
od tut e le braz e le poing destre 
uncore quit ke il est a nestre 
ki unkes pur cel coup veist 
li branz furbiz sun cur reprist 
devant l arcun li coups descent 
la teste del destrer en prent 
e mort trebuche le vassal 
e mort trebouche le cheval 
trestuit cil del turneement 
tenent a fable e a neent 
de quanqes unt ferru e justé 
vers cel coup ke cist ad duné 
neis cil ki le coup ne virent 
ffors sul ke parler en oirent 
dient entre eus ke unke ne fut tel 
duné par main de humme mortel 
mut s en esmaient cil dehors 
si vus di ke sul par sun cors 
par le creme ke de lui unt 
arere loinz reversé sunt 
par le cors d un hume ki valt 
sunt mil e cinc cenz fer e baut 
ismeine le coup tres bien vit 
al mur s arestut mut petit 
en la chambre entre la pucele 
a haute voiz sa dame apele 
e dit ' dame puz ke deu fu 
ne fut mes tel vassal veu 
co pus dire ben pur veir 
cum li queus dame cum li neir 
cument valt il meuz ke li blancs 
dame cil pot estre plus francs 
e plus curteis e meulz apris 
mes cist en porte tut le pris 
revalt il meulz ke li vermail 
dame en fin cist n at nul parei 
meulz valt un coup ki ad duné cist 
ke quanke nul de ces deus fist 
est cil si pruz cil vassal neir 
dame pur deu venez veir 
cil dedenz furent decunfiz 
par sul sun cors sunt resbaudiz " 
tant l at ben enchanté ismeine 
al mur deske as kerneaus l ameine 
la fiere esgarde a cel turnei 
e ismeine li mustre al dei 
' veez la le neir chevaler 
en tut le mund n at nul si fer 
dame esgardez cum se demeine 
sun cors pur vus asez i peine 
n avez mie del tut failli 
se cestui avez a ami 
se vers vus valt chevalerie 
m est vis cist ne vus perdera mie 
certes ismeine co est veir 
mes cum purrai mun quer moveir 
de celui ke tant amé ai 
coment ben certes nu frai 
dame fort est quant fere l estout 
mes si fera ki meulz ne pot 
cil vus fu ja ausi estrange 
james n averez si riche eschange 
cum de cestui se pernez 
si vus si fere ne l vulez 
dunc avez vus de tut perdu 
terre e cestui e vostre dru 
ki un bon ami perdre estot 
e aussi bon reverir pot 
n est mie del tut senz ami 
suvent est avenu eissi 
mut fet ke fous ki trop cuveite 
la ren u il petit espleite 
ffeme n ert james del tut sage 
nus tutes avum tel curage 
ke certes tuz jurz cuveitum 
co ke nus aver ne pouum 
ne de co gueres ni nus est 
ke nus pouum aver tut prest " 
bone aventure eit ore imeine 
mut se purpense e met grant peine 
ne fut pas vileine ne fole 
ne dist pur el cele parole 
ffors pur sa dame cunforter 
kar trop la vit grant dol mener 
la fiere veit ke ele dit veir 
a quantke ele pot met sun poer 
e li dit ' imeine bien vei 
ke chescuns deit estre pur sei 
cumforter me estot veirement 
quant estre ne pot autrement 
pernum avant le secle tel 
deus est mut bons ben set fer el " 
ore vus redirai de jasun 
mut se tent pres de ipomedon 
mes il ne l ad pas cuneu 
cil l ad mut ben aparceu 
dit li ' amis ki estes vus 
la vei venir un orgeillus 
alez avant n i arestez 
juste demande si justez " 
jasun li dit ' mut volenterz 
atant eslessent ces destres 
e cist de ca e cil de la 
jasun en l escu feru l a 
si ke la lance en peces vole 
abatu l ad en l erbe mole 
mut en fut lez ipomedon 
mut li plest e mut li fut bon 
jasun en meine le destrer 
mes rescus fut li chevaler 
ore orrez ja un aventure 
ke mut esteit pituse e dure 
drias ki portout la banere 
murt ert vaillant de grant manere 
il out un bon vassal a frere 
dehors od le rei de yrlande ere 
il fut fet chevaler od lui 
pres de un age erent andui 
cist reis l out durement amé 
e riches fius li out duné 
e terres e granz chacemenz 
cil ert dehors e drias denz 
candor out nun mut esteit pruz 
n out meudre vassal entre eus tuz 
mut l aveit ben fet tut le jur 
el pongneiz e en l estur 
drias en out mut grant envie 
kar il dunc ne l cunuisseit mie 
ne cil lui co fut grant damage 
a poi drias vif ne s en rage 
tant ad ver lui envie e ire 
le juster a lui mut desire 
a une part hors de la presse 
le bon cheval vers lui eslesse 
e cil ver lui plus n i atent 
mut se entreferent asprement 
bon coup li ad duné candor 
en cel escu peint a fin or 
mes ne l ad gueres damagé 
ne abatuz ne en char tuché 
drias de ferir ne se targe 
sun frere refert en la targe 
par trop grant air le ferri 
endreit le piz passat parmi 
od tu le gunfanun li fers 
desuz fausa li blancs haubercs 
issi ke al cors le li cussut 
parmi l eschine hors parut 
la lance od tut le gunfanun 
candor trebucha el sablun 
al tribucher ki candor li fist 
del vert heaume ke el chef li sist 
e laz e freisel sunt rumpu 
si ke le chef en remist nu 
drias ad sun frere avisé 
sur lui chet a terre pasmé 
kant il revent ses cheveus tire 
pitusement cumence a dire 
' candor bel frere a mei parlez 
e vostre mort me pardunez 
kar co sachez tut a estrus 
ke senz mei pas ne murrai vus " 
cador es tranches u il ere 
entendi ben la voiz sun frere 
les oilz entreovere mes mut tost 
trop piteusement les reclost 
kar la mort se hasta forment 
teint e nercist e l alme rent 
drias en grant dolur remeint 
mut dolerusement se pleint 
quant lunges out sun dol mené 
del frurce trait le branc lettré 
si ad turné amunt la mure 
e si se volt chaer desure 
mes si cum deus l out purveu 
ipomedon i est venu 
e vit drias ke ben conut 
e sa grant folie aparcut 
mut par li vint a grant bosoign 
l espee li toli del poign 
e li ad dit ' mut grant folie 
kar suffrez ke autre vus oscie 
si en vendra majur pris 
m estes pas home co m est vis 
sire " fet drias ' mes ne l puis 
el secle mes vivre ne ruis 
cist est mi freres k ai oscis 
n out si vaillanz en cest pais " 
ipomedon li dit ' muntez 
e de l alme de li pensez 
kar co est ore le meudre cumfort 
en la vile enveez la mort " 
drias veit ke il dit verite 
le cors enveie a la cite 
al temple diane est portez 
e richement est enterrez 
grant dolur i ount demenee 
e meinte lerme i out pluree 
l estur pur co ne finast mie 
ainz i out mut dure envaie 
cil dehors mut ben les envaissent 
e a merveille les ledissent 
ne fust ipomedon cel jur 
descumfiz fussent en estur 
mes il les ad mut rebaudiz 
e ceus dehors ben resortiz 
sicamus le desreié 
en sa main tint un bon espe 
de la medne esteit le rei 
pruz esteit e de grant nublei 
la reine forment amout 
ipomedon mut ben le sout 
il s est tret hors de la grant presse 
e vers sicamus se eslesse 
sicamus bon vassal fu 
vers lui point le destrer kernu 
en l escu grant coup li duna 
mes ne l fendi ne nel perca 
la lance vole par aesteles 
andui se tenent par ben es seles 
ipomedon sun coup li rent 
la lance vole en peces cent 
mes cil se tent ben el destrer 
ore unt saché le branz d acer 
ipomedon ert mut dolent 
de co ke il nel out abatu 
amunt en le heaume l ad feru 
si ke trestut l ad estuné 
a poi ne chet alval el pre 
ipomedon sur lui se tint 
sicamus quant il revint 
ne se volt mes vers lui defendre 
sus se dresce e a lui se vet rendre 
ipomedon par fei le prist 
e pus une parole dist 
' sire chevaler ore muntez 
a la reine dreit alez 
e a lui vus rendez prisun 
jo n en quer autre rancun " 
puis li ad dit en raponant 
' uncore n est pas li termes grant 
ke vus volenters pres de li 
serriez senz noise e senz cri " 
cil respundi cum curteis 
' se jo ore i vois co ert sur mun pies 
tel hure ad esté ke autrement 
jo i alasse mut bonement 
mes quant par el ne pus passer 
ma fei ne voil pas trespasser " 
ore s en veit cil e pas ne fine 
de ci ke il vent a la reine 
e a lui c est prisun rendu 
de part cel ke ele ne sout ki fu 
la reine se esmerveilla 
e mut suvent li demanda 
ki la l enveia e ki le prist 
ke de lui le present li fist 
e il li dist ke il ne saveit 
mes uns neirs chevalers esteit 
al turnei sunt fort li enchauz 
as uns ben as autres nuauz 
ore sunt desuz ore sunt desus 
cum de guerre est custume e us 
ki al jur i eust esté 
unkes des hure ke il fut né 
ne vit un liu asemblez 
tanz bons chevalers alosez 
mes n i out parolé de nul bon 
la meite ke de l ipomedon 
sur lui est tut chaet le los 
kar il n ad le jur nul repos 
quantke ke ceus jurz out fet de ben 
a cest treis jurz n ateint a ren 
la fere pas suvent ne faut 
de veer quel part ke il aut 
en sun quer mut se cumforta 
e mut suvent se purpensa 
se ele ad sun dreit ami perdu 
del neir vassal ferat sun dru 
mut est enpeisez li turneiz 
ore i cumencent granz desreiz 
moren li un li autre tribuchent 
crient li un li huchent 
pasment li un li autre braient 
li destrer par cel champ estreient 
cil out noces cher cumperés 
espusailles chier achatés 
vers le seir est ja aprochez 
ipomedon se est traveillez 
mut durement vers ceus dehors 
e se ne fust deus e sun cors 
le jur i fussent descumfiz 
ceus dedenz ore sunt rebaudiz 
rogres e bauz e envaisez 
e unt ja ces dehors chacez 
si ke il n i ad un sul remis 
deske il vindrent devant lur trefs 
a savier est asez leger 
ke ipomedon fut le premer 
kapaneus a une part 
vers lui ad fet un fer regart 
mut est en sun quer irez 
e volenters se fust vengez 
vers lui se mot plus ke le trot 
de l escu a or peint se clot 
ipomedon venir le veit 
vers lui point le cheval tut dreit 
ipomedon s esforce mut 
kar il veit ben ke ci est tut 
le clos de cest turneement 
al juster ben dereinement 
capaneus reest tant amez 
li los serreit mut tost turnez 
sur lui par un poi acheisun 
ne li chaudereit se pur co nun 
ke il dutast mut perdre sa amie 
iloc n at mester a cumpaigne 
pur cumpaignie lessé ne ert 
par mut grant ire le requert 
ore orrez de bele assemblee 
de une juste mut esgardee 
unkes tel juste ne fut fait 
ne plus cuntee ne retrat 
ke el mund tant cum est lung e le 
ne serreient teus deus truvé 
en champ ensenble cum cil dui 
ore se entreferent ja andui 
si ke il se entreabatent a terre 
nuls d eus ne vout autre requere 
lur gleives remistrent entres 
tost sunt remuntés es destrers 
jo ne di pas ke il i chaissent 
mes si lur chevaus i flechissent 
ke en poent il se a terre vunt 
e ki chaut quant remunté sunt 
partent s en e se sunt retrait 
tant tost cum le destrer lur vait 
chescuns de eus vers autre eslesse 
e l escu prent e la lance abesce 
capaneus li ferri ben 
la targe ne li valut ren 
parmi utre passa la lance 
une teise od la cunuissance 
le hauberc un petit desclavele 
mes en cost de la mamele 
li fers cum deus volt guenchi hors 
ne l ad pas adesé le cors 
a poi ne l ad fet tribucher 
loinz en porte l escu bucler 
se il l eust dunc trop ferm tenu 
parmi le cors l eust ferru 
mes mut de chevalerie 
l escu sout trop ferm ne teneit mie 
einz l enpeinst en loinz de sun cors 
ke li fers guenchi par dehors 
bon coup li duna le vassal 
mes cil se tent ben al cheval 
e referri capaneus 
ben haut en sel escu desus 
irez est e fert par air 
les enarmes li estoit guerpir 
l escu li fet ferrir al frunt 
e les taluns reverse amunt 
e li destrers se plie od tut 
ipomedon esteit fors mut 
par si tres grant hair l enpeint 
ke la sele voide en remeint 
e li destrers chai od lui 
mes tost resaillent suz andui 
e recoverent a lur estal 
ipomedon prent le cheval 
ke il out peca mut cuveité 
a sun bon vadlet l ad baillé 
ke tut jurz li esteit tut prest 
od tut s en turne en la forest 
hui mes pot huer a la trace 
cil remeint a pie en la place 
ipomedon ben le requert 
od le piz del destrer le fert 
ke les paumes ferri al terre 
trop sout ipomedon de guerre 
cel bon chevaler si demeine 
ke il ne se rent se tent a peine 
mes il ad bon sucurs eu 
li reis sun uncle i est venu 
de ire esteit pale e teint e pers 
ipomedon fert en travers 
od une glaive trenchant agu 
malement l ad acunseu 
parmi le gros del braz le fert 
a poi la terre ne requert 
mes cil ne chai neent 
mes nafrez est mut malement 
ipomedon sent le coup grant 
ne s esmaie ne fet semblant 
od le brant nu vers le rei vent 
veit le li reis mut par le crent 
kar il le veit pleint de grant ire 
de l autre part la redne vire 
tant cum post rendre le cheval 
unke puis ne lui duna estal 
jo ne di pas li reis fuist 
mes de l aler s en grant semblant fist 
quant cil dehors veient le rei 
cum il s en vet a grant desrei 
en fine s en turnent as trefs 
el champ n i ad un sul remés 
ore n i ad nuls cuart ne fer 
ne parout del neir chevaler 
de sun ferir de sun juster 
il n i sevent de autre parler 
li turneiz a espleit s en part 
ke il ert ja vers le vespre tart 
ipomedon al bois s en trait 
mes jasun veit u il s en vet 
en haute voiz escrie ' jasun 
dirrai vus aukes de mon bon " 
jasun s arestut esbais 
dit ' ke vus ad mun nun apris 
amis grant pece ad ke jo l sai 
kar unkes si bon cumpaignon n oi 
cum vus ne fustes jadis 
la fiere saluez amis 
dites lui puis ke la conui 
tuz jurz fui sons e erc e sui 
e a tut dis la servirai 
vois m en amis kar grant haste ai 
sire " fet jasun ' kar suffrez 
un petitet a mei parlez 
se vus vus en alez issi 
certes jo l sai mut ben de fi 
ma dame la fiere murra 
grant peche vus en avendra 
quant el savera ke co estes vus 
ele se oscirat tut a estrus 
soveauz kar fetez ke afeitez 
parlez a lui einz ke en augez 
jasun jo ai grant haste de aler 
ne pus a ceste feiz parler 
tel aventure pot venir 
ke la verrai a grant leisir 
se deu plest a bref terme uncore 
mes certes il ne pot estre ore " 
atant si finat sa resun 
al bois s en turne a esperun 
e jasun s est feru apres 
grant piece sui le grant esles 
mes tost s en vet ipomedon 
kar sis destrers esteit mut bon 
tant cum jasun le pot tracer 
ne volt il finer ne lesser 
la nuit vint ki tolét li ad 
dolenz e murnes returnad 
einz ke a sun ostel voille aler 
a la fiere le veit mustrer 
cum li vassauz s en est alez 
' ore i ad ja treis urz estez 
od pris od beles aventures 
e od diverses armeures " 
quant la fiere ad cest entendu 
unc mes si dolente ne fu 
ne pout mes celer sun curage 
a jasun kar pur la grant rage 
est chaete a terre pasmee 
a petit k ele n est forsenee 
mut jasun al quer dolenz 
ismeine e il la portent einz 
si l unt en un mut bon lit chuchee 
u ele desmeine grant haschee 
unkes mes dolur n out si grant 
kar n ad el munde hume vivant 
ki la meite poust destruire 
de quer penser de bouche dire 
suvent pasme sis quers volette 
al venir son dru regrette 
sovent dit ' ore sai ben de fi 
pur cestui sui senz ami 
mes a grant tort le blamereie 
il me amout quant jo ne voleie 
ore voil jo e il ne volt 
a mut grant dreit mis quers se dolt 
mes pot cel estre mot n en set 
si set mes a resun me het 
kar unc ne li fis si mal nun 
ore me rent ben le guerdun 
si deit l um achevir orgoil 
lores poeie aveir dunt ore me doil 
ei deus cum male destinee 
dehez ait l ure ke fui nee " 
jasun li dit ' dame merci 
pur veir me dist quant il parti 
k a mut bref terme a vus vendra 
a grant leisir i parlera 
si vus dirrai ke vus facez 
des ore mes mut vus rechetez 
se il tost ne vent en ceste terre 
james ne finerai de guerre 
co sachez tant ke il seit truvez 
levez si vus recumfortez " 
la fiere oi cum cil parla 
aukettes s en recumforta 
kar ele esteit e cointe e sage 
de grant dol refreina sun curage 
ipomedon est ja venu 
u si hume l unt atendu 
de veneisun unt grant plente 
ipomedon s est desarmé 
e ad fet sa plaie restreindre 
il n i volt pas lunges remeindre 
en la vile entrent od grant brut 
as fenestres acurent tut 
pur lui gaber nient pur el 
e ki verra james nul tel 
al chastel menee unt feite 
asez lur fut a mal retraite 
ke en la curt n out petit ne grant 
ke d eus ne s en voit mut gabant 
chevaler dame ne meschine 
ne mes ke sule la reine 
mes a lui mut durement pesa 
kar a desmesure l ama 
cuntre lui est la hors venu 
de bon quer l apele e salue 
main a main en la sale vont 
e al manger asis se sunt 
n aveient pas demi manjé 
quant li reis i out enveié 
thoas ke sun chamberlanc fu 
devant la table est ja venu 
de part le rei saluz li dist 
la reine un poi li suzrist 
e apres en ad demandé 
ki le pris en ad hui porté 
' certes dame ' fet li thoas 
' tuit tenum a fable e a gabs 
des deus jurz passez premereins 
vers co ke fu hui li derains 
e si vus dirrai ja veir 
il i out un chevaler neir 
ki de loinz les ad tuz vencu 
unkes si bon vassal ne fu 
thoas e ki fut cil vassal 
savez le vus dame nenal 
cument le purreie saveir 
kar nul ne pot aparceveir 
ke il esteit ne dunt il vint 
ne u il ala ne ke il devint 
mes il ne se tint od ceus dedenz 
ffaez senbla entre autres genz 
kar nuls ki el secle nez fust 
co ke il dfist fere ne pust 
tant ad hui cest jur ben justé 
e tanz merveillez coups duné " 
sicanius le desreié 
grant pece ad le manger lessé 
de autre part la reine sist 
aukes en suzriant li dist 
' dame reine il dit tut veir 
co fut cil vassal neir 
ke ca deske a vus m enveia 
unc tel chevaler ne justa 
ne ne ferrei unkes d espee 
il ad venqui la medlee " 
la reine un petitet pensa 
e pus a thoas demanda 
' fuit i hui li blanc chevaler 
ne li vermeil ki i fut her 
dame li blancs n i fut neent 
uns vermeilz i fut veirement 
jo ne sai se co fut celui 
cist neirs le prist mut matin hui 
e tant tost cum il l aveit pris 
ffut il a la fiere tramis 
mut ad hui gaigné destrers 
mut ad abatu chevalers 
meint ad feru par mi le cors 
mut ad hui leidi ceus dehors 
mut ad hui escuz estroez 
haubercs rumpiz heaumes quassez 
si vus di ke al partir des hosz 
abati le meillur des noz 
si l demenat mut laidement " 
la reine ad le vis rovent 
e li ad dit ' fut co le rei 
ke il demenat a tel desrei 
dame nu fu ne pot chaleir 
si pot il voil enfin saveir 
thoas veit ben ke la reine 
la verite volt saver fine 
ne s i volt mie celer plus 
' dame co fut capaneus 
se par le rei sucurs ne eust 
tut pris e retenuz i fust 
li reis a bon sucurs li vint 
e glavie bon e trenchant tint 
le neir chevaler ben ferri 
el gros del braz co quit parmi 
mes ne l lerrai ke ne l vus die 
si cil od l espee furbie 
eust antent vostre seignur 
doné eust le coup majur 
ke unkes el siecle fut duné 
kar de ire esteit trop enflambé 
li reis n i volt atendre plus 
rescus i fut capaneus 
mes cil menat le cheval 
k el secle n at si bon vassal 
mes nus ne savum u il est 
il s en fui en al forest 
ne fut pus veuz en la terre 
e si l unt asez fet quere 
mut en sunt dolenz pur sun cors 
e cil dedenz e cil dehors 
dame de part vostre seignur 
vus di ke le matin al jur 
seez a candres la cite 
li barun ierent asemblé 
pur la parole de la fiere 
de eslire a ki espusé ere 
mes ne l averunt pas a lur chois 
e deu vus saut e jo m en vois " 
ipomedon parole dunc 
' esteez amis ne vus seez lunc 
mes un petite parlez a mei 
dites de mei part al rei 
se estur eurent deske la nut 
jo rai mut bel dedut 
se tuz les ad vencu li neir 
e jo vus redirra tut veir 
un men neir baailemunt 
mes chens vesqui quanqe il sunt 
amis entendez ma resun 
portez lui de la veneisun 
e si dites mut ben al rei 
ke en pece n avera plus par mei 
kar il meisme i pot ore entendre 
e asez cerfs e bisses prendre " 
il dist veir mes ne l sout fors lui 
ke en pece n avera plus par lui 
li chamberlencs dit ' volenters 
jo vus serrai bons messagers " 
thoas se vait e tuz s en rient 
entre eus granz gabs funt e dient 
unkes mes jur ne nuit devant 
ne fut gabez ne escharniz tant 
mes il l at mut bien entendu 
semblant fist ben ke poi l en fu 
la reine en fut mut dolente 
de lui esgarder met entente 
mut le regarde mut l avise 
il out vestu une chemise 
de un blanc cheinsil mut delié 
il out le seir forment seigné 
estrangement esteit gauniz 
desculurez e mut paliz 
cil aparceit bien sun regart 
si en rovist e chaufe e art 
sa plaie escreve e li sanc saut 
il l apaceit si la leve en haut 
sun mantel pur le sanc cuverir 
de la hunte prent a vertir 
e la reine mut l avise 
e veit sanglente la chemise 
e vit cum cil se esteit cuvert 
pensive est e tute se espert 
kar mut li vait palel el visage 
mut est dolent en sun curage 
e puis si l ad areisuné 
' dites sire ne seit celé 
vus segnez dunt vent cele plaie " 
ipomedon aukes s esmaie 
en feignant dit ' jo vus dirrai 
ui en cel bois u jo chacai 
mis chevaus cesta e chai 
sur une choce m abati 
mut esteit trenchant e aguz 
parmi le bras i fu ferruz " 
a ces moz n i ad nul n en rie 
dient ' oez chevalerie 
cist ne chai pas pur neent 
vencu ad le turneement 
de juster set ben la manere 
jo quit ke il en merra la fiere " 
e la reine atant se test 
hunte ad grant e mut li desplet 
cil de la curt unt ja mangé 
e des tables se sunt drescé 
ipomedon n i tarja pas 
mut out seigné e mut fut las 
en chambre meine la reine 
ki mut volenters de amur fine 
l amast senz fere trop lunc plet 
cil l ad besé si s en vet 
e la reine le rapele 
e dit ' amis a la chapele 
a candres me estuvera aler 
si vus estot matin lever 
dame jo leverai matin 
mes ore le sachez ben enfin 
ke jo la pas od vus ne vois 
od mes chens voil aler en bois 
jo aim mun dedut coment ke il allie 
nen ai soig de lur espusaille " 
atant vers sun ostel s en turne 
e la reine en remeint murne 
a l ostel vent ipomedon 
e prent sun vadlet egeon 
e si l enveie a sa cusine 
e si li mande le termine 
einz jur ben face aprester 
kar il s en volt del tut aler 
cointement face ne seit fole 
de lur eire ne seit parole 
ipomedon s en vet cucher 
de dormir out grant mester 
n at gueres lunges someillé 
tost leve s est apareillé 
il ad fet sun oste esveiller 
tut sul od lui vet cunseiller 
' sire hoste d aler m apareil 
mes dire vus voil un cunseil 
il le vus estot celer ben 
ne vodreie pur nule ren 
ke nul ne soust ne nent ne veie 
de mei tant ke partiz 
mut m avez servi e amé 
poi le vus ai guerduné 
se vivre puz sachez de fi 
uncore vus ert il ben meri " 
li ostes respunt cum curteis 
' se vus partez co ert sur mun peis 
kenke voillez aver celé 
n ert ja par mei avant cunté 
tant ke voillez ke il seit retrait 
kar vus m avez mut grant ben fet 
dites sire pur deu vus jur 
de mei purrez estre seur 
ostes " fet il ' vostre merci 
jo ai esté grant pece ci 
pus ke jo de mun pais mui 
nul de vus ne set ke jo sui 
mes beaus amis a vus le di 
certes treis chevaus ke veez ci 
cest blanc cest sor e cest neir 
dire vus voil trestut le veir 
cestes treis jurs les oi al turnei 
tute la parlance est de mei 
co vus jo tut en cunseil 
primes fui blank e pus vermeil 
e refui neir le drein jur 
a chescun seir fis mun trestur 
ke nuls ne sout ke jo devinc 
cum veneur ca m en revinc " 
li ostez cumence a suzrire 
' ffustes co vus pur deu bel sire 
oal e si m en voil partir 
ne m i voil pas descuverir 
sire pur quei fetes vus co 
kar ben savez e si sai jo 
k ore poez senz cuntredire 
de calabre estre dux e sire 
e prendre ben la a femme 
n ad tant bel ren en nul regne 
nel frait pas uncore beaus amis 
ainz m en irrai quere mun pris 
jombles hom sui e bacheler 
de femme aveir ne dei haster 
li jomble ki trop co desirent 
se un en amende mil en empirent 
le matin vus estot aler 
ben le vus quit guerduner 
a candres dreit a la chapele 
la verrez meinte dame bele 
meint chevaler e meint burgeis 
meleager i ert li reis 
si ier la reine e la fiere 
grant cur i avera e plenere 
e vus estez e quointes e pruz 
mes presens fetes devant tuz 
cum vus dirrai de ces destrers 
si m en seiez bon messagers 
cest blanc ke j oi le premer jur 
dunez le rei vostre seignur 
de meie part si l saluez 
a la reine redunez 
de meie part cest destrer sor 
se il fut massez de fin or 
si l tendereit mut sauf en li 
mut m at honuré e cheri 
cest neir dunez capaneus 
kar ne quit pas ke al mund eit nuls 
u si bien fust enpleiez 
k as armes est pruz e preisez 
un en at si ke fut le rei 
celui redunez de part mei 
a la fiere ke il est mut bon 
cestui redunez a jasun 
a capaneus refut cist 
quant il el champ a pie remist 
tuz sevent ke pas ne l embai 
mil virent u jo s gaaignai 
a la fiere dites amis 
jo fui od lui vadlet jadis 
si oi dunc d un vus parler 
ke ele fist ore l en dit ben membrer 
dites li ne querge achesun 
k ele prenge si bon vassal nun 
oanz tuz dites la parole 
ben l entendera ele n est pas fole " 
li ostes dit ' mun escient 
a poeier ferai lealment 
de bon quer e de bon curage 
e volenters vostre message 
vostre merci beaus duz amis 
uncore j ai deus chevaus de pris 
beau ostes l un d eus vus durrai 
e l autre ensemble od mei merrai 
senz destrer ne m en puz partir 
ne a meins ne m en pus jo tenir 
un en merrai e neent plus 
li destrers fut capaneus 
al vostre vaillant seneschal 
dites lui ke il n en tenge a mal 
oanz tuz kar pas ne s emblai 
cler jur fut quant jo gaaignai 
a deu vus comand jo m en vois 
en haste voil passer le bois " 
atant la parole fina 
tost est muntez e si s en va 
certes quel semblant ke il feist 
mut grant peine al quer li prist 
ke el pais destres li lessa 
la ren del mund ke il plus ama 
ore purreit l um aukun trover 
ki si fust entrez en amer 
tost avereit achesun quis 
pur demurer plus el pais 
malade se feindereit gisir 
einz ke il s en poust si partir 
mil en sunt ore issi perduz 
e par amer musarz tenuz 
ipomedon mut tost chemine 
od lui en meine sa cusine 
li bons ostes ki deus onurt 
aturne s en de aler a curt 
vadlez asez fet aturner 
les chevaus fet od eus mener 
ne hasta pas trop nepurquant 
al cler jur al solail lusant 
a la chapele est descenduz 
li barun sunt la tuz venuz 
li reis la reine e la fiere 
ki la nut out fet male chiere 
aukes esteit al vis palie 
mes par sun sen s est resbaudie 
a kanke ele pot fet bele chere 
kar sage fut de grant manere 
si tost cum ele les destrers vit 
le quer li chai e fremit 
de sun ami se purpensa 
des chevaus ke il treis jurs changa 
del blanc del sor e del neir 
mes ele ne l saveit pas del veir 
meleager li nobles reis 
ad veu venir li burgeis 
e veit les destrers ke il ameine 
tut se espert e vers sei l aceine 
kar le son i ad ben choisi 
e le capaneus ausi 
mes ne conut pas ben les treis 
a resun ad mis le burgeis 
' dites ami dunt vus venez 
ki vus ad ceus chevaus liverez 
sire " fet il ' jo l vus dirrai 
si ke d un mot n en mentirai 
mes oez verite mut fine 
cil ke fist dru la reine 
ki tant fut beaus e tant curteis 
cil ki tuz tindrent a malveis 
ne fust quel ke il se fist 
unc ne fut mes si se coverist 
partiz se est n i volt estre plus 
sur le destrer caemius 
il li mande mut ben par mei 
ke il le guaaigna al turnei 
si ne li chaut ke nuls en die 
il fut cler jur ne l embla mie 
reis il vus salue par mei 
mande vus ke al primer turnei 
le jur sur cest blanc cheval sist 
asez savez cum il le fist 
pur nient le vus cuntereie 
par grant amur le vus enveie " 
il reis forment se esmerveilla 
grant pece apres mot ne suna 
a chef de pose li ad dit 
' certes cusin unkes ne nasquit 
ke meuls li poust fere un jur 
kar n i out nul de sa valur " 
dunc reparole li burgeis 
ne fut pas fous mut ert curteis 
' a vus ma dame la reine 
ke il tent a leale e fine 
ad enveié cest cheval sor 
en vus le tent sauf se il fust d or 
mande vus ke le secund jur 
out cest destrer sor en l estur 
asez avez oi suvent 
se le fist ben u malveisement " 
ffet la reine ' beaus amis 
jo sai ben ke il out tut le pris " 
aukes le dist en suzriant 
' mun seignur en trai a garant 
kar jo l oi dire ke il se veit 
al seir tant quant il s en partit " 
li reis respundi en dedut 
' jo m en senti tute la nut " 
li burgeis esteit mut senez 
ver capaneus se est turnez 
' sire " fet il ' cest destrer neir 
vus enveie e mande pur veir 
ke il ne set hume preisé 
u il si bien fust si enpleié 
il vus mande par grant amur 
ke il sist desus al derein jur 
par fei " dunc fet capaneus 
' asez quit ben ke il sist desus 
il le me fist mut ben saveir 
ainz ke il partust le jur 
trop eiremes tuz afolez 
ke unc tel chevaler ne fut niez 
trop nus ad l overe esté cuverte 
perdu i avum leide perte 
allas quel dol ke jo ne l soi 
mut fui fous kar ben saveir poi 
ke hume de sun cuntentement 
ne fut unkes senz hardement " 
li burgeis reparla e dist 
ses paroles mut ben asist 
kar saives ert de grant manere 
' oez ma dameisele fere 
cest cheval vus tramet par mei 
il fust vostre seignur le rei 
le seir secund le gaaigna 
le reis set ben cum il ala 
vus resavez cum il li vint 
nuls ne sout ke il od tut devint " 
li reis ert vaillanz e curteis 
tut en riant dist en gabeis 
' amis jo l sai mut ben de fi 
il gaaigna e jo perdi " 
li burgeis a la fiere dit 
' ne vus salue pas petit 
si vus mande cist chevalers 
k il fust od vus treis anz enters 
cumpainz jasun e fut vadlet 
mut amout oiseaus e brachez 
asez suvent li fut retrait 
de un ke vus aviez fait 
ke ne querriez acheisun 
a nul jur de prendre barun 
se il ne fut chevaler eslit " 
respunt la fiere ' il ad veir dit 
le vu se deu plest ben tenderai 
kar james autre ne prenderai 
se lui mesme aveir ne puis 
james autre prendre ne ruis " 
s en l unt oi tuit cil k i erent 
gueres de co ne la blasmerent 
li burgeis redit a jasun 
' il vus enveie un destrer bon 
jo quit ke il fut capaneus 
le derein vespre sist desus " 
capaneus dist en riant 
' ne li pus ore estre garant 
kar cil le cunquist lealment 
issi ke l virent plus de cent 
cum tut le meuldre chevaler 
ki unkes gaaignast destrer " 
li burgeis afeteement 
ad fet a chescun sun present 
dit lur ad quant il s en parti 
' seignurs ne sui pas fors loci 
kar li pruz li francs e li gentil 
cest bon destrer ne dunat il " 
atant s en vait a esperun 
remis il sunt tuit li barun 
li reis se esmerveille forment 
de ces noveles ke il entent 
la reine mut en fremist 
e la fiere teint e palist 
ore ad freit e ore ad chalur 
plus de cent feiz muat culur 
ore est ruvent ore est pale 
mut ie fut la nuvele male 
suvent refreide e suvent sue 
suvent tressaut e culur mue 
suvent li change sun curage 
mes ele parole cume sage 
' seignurs vus savez ben cument 
asembla cest turneement 
par le rei e par vus tuz 
celui ki serreit le plus pruz 
a seignur prendre le devereie 
ja nen esterai hors de la veie 
ne de vos bons cunseiliz pur ren 
trovez le mei jo l prenderai ben 
ja ne li tenderai mes a engaaigne 
ke ne dirrez e en mei remaigne 
ore en parolent li barun 
e veient ben ke ele dit resun 
li reis e tuit cil del pais 
tuz senz jur l unt en respit mis 
ne la poent destreindre avant 
cil li tenent dreit cuvenant 
par reisun deit uncore atendre 
a seignur ne deit autre prendre 
ffors celui ki alez s en est 
mes il ne l unt mie si prest 
co peise a tuz ceus de l honur 
mut l amereient a seignur 
mut sunt dolenz de grant manere 
mes nul de ceus cum la fiere 
e la reine en out grant ire 
e celeement en suspire 
en sun quer mut suvent dit 
' allas trop i parla petit 
e sui jo asez leisir 
de mun curage descuverir 
jo ne l fis pas ore m en repent 
ke sun pru pot fere en present 
e il ne l fet quant il ben pot 
quant meuls vodra perdre l estot 
si est il a mei avenu 
par ma paresce ai tut perdu " 
ore est partie l asemblee 
li reis s en vet vers sa cuntree 
e la reine e li barun 
chescuns s en vet a sa meisun 
e la fiere a candres remeint 
ki mut suvent s en dolt e pleint 
en sa chambre veit la reine 
e n i trovat pas sa meschine 
cele ke ipomedon en meine 
mut li fut ore en grant peine 
quant ele sout ke cil l out menee 
ke il seit ateint en la cuntree 
hors de la chambre est tost eissue 
de mal talent la culur mue 
e est desculuree e pale 
le rei ad truvé en la sale 
ensemble od lui mut grant barnage 
ele ad mut tost dit sun curage 
kar femmes co dient la gent 
unt unkes hastif le talent 
kar co ke eles fere voldreient 
serreit fet u eles murreient 
oant tuz cumence sa cunte 
' mut m est hui fet une grant hunte 
tant cum fui a cel asemblee 
ma meschine en ad menee 
cil chevaler tut senz cunge 
ke entre vus avez tant prisé 
mut vei ceenz bons chevalers 
ke jo ai tuz jurz tenuz mut chers 
mes m amur a gueres n amunte 
quant entre vus suffrez ma hunte " 
la reine mut sage esteit 
ben sai gueres ne li chaudereit 
quel manere la chose alast 
mes ke cil a li manast 
caemius le seneschal 
en piez sailli e tint en mal 
ce ke la reine out parlé 
dit ' se vus nus avez amé 
senz demore e senz enchesun 
en averez ben le guerdun " 
la reine esteit mut veisduse 
une parole dist curtuse 
' vus avez dreit dan seneschal 
ke il en meine vostre cheval 
duble achesun m est vis avez 
de vus venger se vus poez 
l un est pur mei l autre pur vus 
kar vus en vengez ambedeus " 
caemius esteit mut pruz 
de parler hastes a estuz 
tost averait dit une parole 
par grant envie aukettes fole 
' dame reine ore ne vus chaut 
jo vois apres se deu me saut 
e vus ambesdeus remenrai 
e mun cheval recunquerrai 
alez dunc amis deu vus meint 
e doinst cil seit tost ateint " 
caemius a l ostel vent 
armez s est e sun chemin tent 
dreit vers la forest le siwi 
le dreit esclot ke il ne failli 
mut seeit sur un bon cheval 
e il fut pruz e bon vassal 
il saveit asez de tracer 
ben ad siwi le dreit senter 
ipomedon dehors le bois 
en une bele place a chois 
si esteit ja pur dormir cuché 
kar il aveit mut traveillé 
la nuit vaillé sumeil li prist 
la damesele a sun chef sist 
ipomedon suef dormi 
la pucele la noise oi 
de celui ki veneit en haste 
le vis un poi li tuche 
e taste 
soef le prent a esveiller 
il saut sus ot le destrer 
ki la veneit a grant ravine 
il sout mut tost ke la reine 
aukun brancin li out bracé 
ben sout k ele l aveit cuveité 
ipomedon esteit tut armé 
ffors del heaume ke il out osté 
delivrement al chef le mist 
es vus celui ke del bois ist 
cil conust ben le seneschal 
tost en munte en sun cheval 
en sa mednee poi s afie 
ben sout ke il ert de grant envie 
caemius dunc s apuia 
sur sa lance a lui parla 
par grant ferte engressement 
' vassal vus alez folement 
n est pas vostre quanque menez 
al partir le meulz vus lerrez 
par vus mande la reine 
ke li remengez sa meschine 
e vus revendrez od li 
e de co ki estes parti 
vus estoit suffrir jugement 
tel cum a tel utrage apent 
cist esguarz est maulveiz asez 
kar felunessement partez 
estes vus nus celé tuz dis 
pur aler en vostre pais 
si ke nuls ne sust chemin 
par unt sivre cest larcin 
n i ad ren de co dan vassal 
n en merrez pas si mun cheval 
mes nepurquant coment ke il seit 
si vus volez ci ore endreit 
mis hom ligement devenir 
ben vus ferai de cest garir 
kar jo sui seneschal le rei 
si vus di ke tut est sur mei 
par mei ferunt li chevaler 
se jo voil " 
ipomedon tut cest oi 
mut simplement li respundi 
' jo entent mut ben co ke vus dites 
jo quidoue estre tut quites 
e aler en ben e en pes 
jo ne mein fors le men herneis 
mes ben quit ke de la meschine 
ai jo mespris vers la reine 
mes jo m en fi en une chose 
ke jo ai oi mut ad grant pose 
de femmes embler en rapin 
est un mut curteis larecin 
avoi mestre ore oi a estrus 
le larecin conuissés vus 
nai jo la pris priveement 
amis cest dester n en emblei nient 
kar jo l gaaignai de grant jur 
e issi ke l virent plusur 
certes de un vaillant chevaler 
kar mut le trovai fort e fer 
mes se il n i eust tanz amis 
tut l eusse en mené e pris 
ne sai ki fu il en ala 
mes durement vus resembla 
e d estature de corsage 
de furcheure e de visage " 
dunc fut dolenz caemius 
e dit ' ferez vus neent plus 
oal se me lessés ester 
en ma cuntre voil aler 
n en partirez pas senz medlee 
e ke vault dunc lunge cele 
certes ne l lerrai beaus amis 
pur vus de aler en mun pais " 
caemius s est tret arere 
irez esteit de grant manere 
e ipomedon s en retrait 
de guenchir nul semblant ne fait 
ore orrez ja la juste bele 
chescun se purfiche en la sele 
ipomedon fut mut grevez 
de traveiller e fut navrez 
mes cele feiz tut ublia 
ver lui se joint lance alungna 
e se covre de sun escu 
cil revent vers lui irascu 
mut par ert pruz le seneschal 
as armes e hardi vassal 
ben ad ferei ipomedon 
en cel escu grant coup e bon 
desuz la bucle le purfendi 
ke li glavies passa parmi 
tut a meisme de sun coste 
un poi li ad la char riflé 
la juste fust e bone e fere 
mes la lance remist en terre 
ipomedon ben le refert 
e par grant ire le requert 
en l escu le fert ben amunt 
hurter li ad fet a sun frunt 
grant fut li coups e mut cruel 
del heaume ad freit tut le nasel 
le nies li ad tut esquassé 
parmi l escu pase l espe 
l osberc safré li deslaca 
l espalle destre li perca 
ne li valt li bons hosbercs 
une teise passat li fers 
cil ki l ferri out grant vertu 
jus de cheval l ad abatu 
pus si ad dit en ramponant 
' vassal n alez tant manescant 
hume ki tant paroles a 
james a bon chef ne vendra 
ke ke vus diez desoremes 
n en merrez pas tut mun hernes 
e si sache ben la reine 
vus n i merrez pas la meschine " 
ore est dolenz caemius 
il ne se pot cumbatre plus 
pur la plaie ke il aveit grant 
a lui se rent demeintenant 
e conoist ben ne l ceile mie 
ke il out parlé par grant folie 
kar unc des l ure ke il nasquit 
si bon vassal cum li ne vit 
pus li ad dit ipomedon 
' ainz oi de vus lerrei jo mie 
einz le merrai par druerie 
pur l autre aveir ne vus conui 
ore vus conois pur cestui 
issi se deit l um acointer 
al veir dire a bon chevaler " 
tholomeu apela a sei 
' baillez li cest men cest palefrei 
ne voil pas ke il s en aut a pie 
kar jo quit ke jo l ai blecé 
le vis ad teint e ple e blef 
il le porterat plus suef 
ke ne freit cel grant dester 
nafrez est e si en ad grant mester 
nepurquant quant dire le dei 
le meillur voil aver od mei 
amis quites vus en alez 
e par la fai ke me devez 
dites ma dame la reine 
ke od mei enmeine ceste meschine 
e ke jo pur la sue amur 
ne vus voil fere deshonur 
e vus si vus rendez a li 
ele en avera bone merci " 
caemius atant s en turne 
pensif a male chere e murne 
a la reine est revenuz 
de part celui li dit saluz 
si li ad dit grant ben de lui 
co unc mes ne fist de nului 
le veir li dit ne mente nient 
de part celui a lui se rent 
e dit li ben ' dame reine 
pur mei en meine il la meschine 
si freit il certes pur tuz 
de ceste curt kar trop est pruz 
ne durereit nul cors a cors 
ffors le rei ke met dehors " 
en chambre s en vet la reine 
la teste porte mut encline 
ben set ke finez est cest plet 
senz recoverir kar il s en vet 
mut s en repent vive s esrage 
ke ele ne li out dit sun curage 
ore s en cumfort quant ele voldera 
kar james n i recovera 
querge ki autre li seit amis 
alez sunt tuz en lur pais 
ore entendez seignurs mut ben 
hue dit ke il n i ment de ren 
ffors aukune feiz neent mut 
nuls ne se pot garder par tut 
en mendre afere mut suvent 
un ben renable hom mesprent 
el mund nen ad un sul si sage 
ki tuz jurs seit en un curage 
kar cist secles l ad ore en sei 
nel metez mie tut sur mei 
sul ne sai pas de mentir l art 
walter map reset ben sa part 
nepurquant a la meie entente 
ne quit pas ke nul de vus mente 
seignurs ke de rime entendez 
si jo mesprenc ne me blasmez 
a escient pas ne l ferai 
al plus brefment ke jo purrai 
vus irrai ultre od resun bele 
kar ren ne valt lunge favele 
ne favele ne lung sermun 
kar ki ist hors de sa resun 
jo l sai mut si savez vus 
le livre en est delitus 
pur co n i voil cunter ne dire 
ffors tut dreit avant la matire 
se vus ver mei ben escutez 
de plus sages en partirez 
ipomedon ne se est targés 
vers sun pais est aprochez 
si cum il est en puille entrez 
quatre baruns ad encuntrez 
del plus hauz humes de la terre 
ki en haste l alouent quere 
kar n aveit pas del tut un meis 
mort fut hermogenes li reis 
sis peres pur co li vunt quere 
pur faire le rei de la terre 
li barun de lui hetez erent 
od lui a barlet returnerent 
la vindrent tut cil de honur 
e unt de lui fet lur seignur 
il ad recu les homages 
mes de une ren fist ke sages 
ne volt mie curuner sei 
e si lur ad ben dit purquei 
ke il volt uncore de terre en terre 
aler ses aventures quere 
kar deske il curunez serreit 
a enur fere ne l purreit 
il repensa un autre ren 
a un jur quide il uncore ben 
curune hautement porter 
a joie amie espuser 
ipomedon pas ne sujurne 
vers france un poi apres s en turne 
od lui vet tholomeu sun mestre 
unkes plus curteis ne poust estre 
od lui revet sis bons vadlez 
de lui servir fut tuz jurz prest 
od lui revunt treis chevalers 
e meine od lui mut bons destrers 
asez ad aveir e herneis 
mes il ne eire pas cum reis 
ainz eire cum soldeer 
ke pris e los volt purchacer 
ne se ublia ipomedon 
il ad enveié egeon 
en calabre cum bon message 
e cointe e vezié e sage 
nuveles oir e enquerre 
priveement seit en la terre 
e iloc sugurt cointement 
ke coneuz n i seit neent 
se il out nuveles el pais 
par cunseil e de ses enemis 
dunt il quit ke il perde sa amie 
en france venge si li die 
guerre i ad la volt arester 
tut l an le purrat la trover 
li garz egeon s en ala 
deske en calabre unc ne fina 
la se cuntint mut cointement 
ne l cunurent gueres gent 
ipomedon s en vet en france 
u il n out gueres cunussance 
purquant plusurs le virent ben 
mes de lui ne saveient ren 
se il est de cele u nun 
dunc il est ne cum ad nun 
n out turneement el pais 
u il ne fust e out le pris 
en france esteit el tens li reis 
artus ki vut fut curteis 
cist out un frer joveignur 
daires out nun si fut seignur 
e reis de tute loheregne 
le heritage out de part sa femme 
mes co fut sur le pais sun frere 
c est acreus ki ainz nez ere 
si out adunc unes grant guerres 
entre eus e entre lur deus terres 
daires defendi ben sun regne 
e nepurquant mort est sa femme 
ne volt mie guerpir pur tant 
entre eus est la guere mut grant 
daires esteit d armes preisé 
ben ad sun frere guerré 
granz pans de france li tolli 
e lui e les sons mut leidi 
es chasteaus s est mis e si s tent 
ipomedon a paris vent 
li rei artus i ad truvé 
de bon cunseil mut esgaré 
tuz ses baruns asemblez out 
kar lur cunseil aveir en vout 
de sun frere ki li fet guerre 
e est ja entrez en sa terre 
ipomedon ne suffri plus 
sun servise ofre a artus 
lui e sei quart chevalers 
e il li retent volenters 
li reis parole a ses baruns 
ainz ke il ait oi lur respuns 
si leve le cri par ces rues 
e sunt les noveles venues 
ke daries est dehors la vile 
od chevalers plus de vint mile 
la vile est ja tute esturmie 
mut i ad grant chevalerie 
mes de asez i ad plus dehors 
cil chevaler arment lur cors 
ipomedon mut tost sailli 
fut li premers ke eissi 
ei deus cum il est bon vassal 
il seeit sur un neir cheval 
ki mut esteit bone curant 
il ses esmot grant eire devant 
si ad choisi de l autre part 
un chevaler cointe e gaillart 
ke de sons fut ben esluinez 
il s est ja vers lui eslessez 
cil chevalers ben l aparceit 
vers lui s esmot quant il le veit 
ipomedon vers celui vent 
sis vadlez pres de lui se tent 
de pres agueite le cheval 
ke il veit mut bon suz le vassal 
il en sout asez la manere 
ne fust pas la juste premere 
ke ad veu feire a sun seignur 
cist chevaler par grant irur 
ipomedon fert en l escu 
mes ne l ad percé ne fendu 
ipomedon celui refert 
par mut grant ire le requert 
si l fert en l escu de quarters 
tut en esgrone li ascers 
kar parmi l escu l asena 
mes l oberc mie ne fausa 
mut fort e bon co sachez 
li glaives en est tut pleiez 
mes cil esteit fors ki l ferri 
la hanste a grant force brandi 
reversé ad le chevaler 
od tut le cheval el graver 
li vadlez seisist le cheval 
e cil se tent sur le vassal 
einz ke il venist nul sucurs 
de lur meidnee ne de aillurs 
l ad ipomedon pris par fei 
si l enveie a darie le rei 
e si li mande ben pur veir 
ke ore pot veer le vassal neir 
ke il vit en calabre en la guerre 
quant il vint la fiere cunquere 
cil dedenz ke virent la juste 
mut lur fut bel mes co lur custe 
ke il ad si celui ke il ad pris 
enveié a lur enemis 
mut dutent ke cunsent i ait 
mes ne vait si le plait 
li reis daires quant il oi 
ke li neirs chevalers est ici 
mut s en esffreie durement 
purquant mut aspre estur lur rent 
atreus fut chevaler bon 
mut se tent pres de ipomedon 
kar il ad ben aparceu 
ke unkes tel chevaler ne fu 
tant par se cuntent vassaument 
meint i abat e meint i prent 
meint destrer i ad gaigné 
il n i ad nul vers lui preisé 
mut sunt rebaudiz cil dedenz 
e daires en est mut dolenz 
kar il veit les sons descumfire 
plure de dol sa barbe tire 
e pus ad a ses humes dit 
' l atente se vus valt petit " 
kar par ipomedon set ben 
n ateindera sun bosoing a ren 
e mut set ben se il n i esteit 
tute sa volente avereit 
daires est hardiz en medlee 
meint bon coup i duna d espee 
e si refist il de sa lance 
grant part eust clamé en france 
ne fust ipomedon cel jur 
sachez par grant valur 
les unt tuz en fuie turnez 
mes des lur i lessent asez 
mors e prisuns en la champainge 
ipomedon mut i gaaigne 
mut sofre le jur grant ahan 
a buche met un olifan 
a lunge aleine l at suné 
les chevalers ad rasemblé 
ke il vit aukettes desreier 
il sout asez de guerreer 
ben sout grever ses enemis 
il out sun mestre ben apris 
il l amout si n solert de plus 
kar co ad esté custume e us 
ke chescun ki sun mestre het 
cum il plus vit e meins en set 
ipomedon mut i travaille 
il n i ad nuls ki vers lui vaille 
a cele fuite out fort enchauz 
cil ki chai out le nuauz 
e ki fut nafrez out le pris 
ki mort est n ert en pece vis 
teus i perdi sun bon destrer 
ke remist a pie el graver 
teus fut ateint ki out damage 
teus s en fuist ke fist ke sage 
suvent ad l um dit en dedut 
' ben se cumbat cil ki ben fut 
mult valt le jeur par aler 
u li gius deit en mal turner " 
ceste descumfiture est grant 
meint en i lessent mort gisant 
cil dedenz funt mut lur bon 
mes nuls si cum ipomedon 
daires est pres de sun recet 
il n i aveit ke un petitet 
dedenz france fut ben asis 
il out de sun frere cunquis 
lessé i aveit chevalers 
deus cenz de hardiz e fers 
cil sunt dehors del chastel venqu 
daires ad un greille suné 
entur lui vindrent si prive 
il ad suné a mut grant peine 
las fut mut si li fait sa aleine 
uns bons chevaus li fut menez 
u il est senz estru muntez 
tost est eissuz hors de la presse 
e vers ipomedon s eslesse 
ipomedon ne l neent 
aillurs de l autre part entent 
daires li fert enmi cel dos 
u il le trova plus desclos 
se dunc ne fust bons li hosbercs 
ne se aresteust ja li fers 
ke il del autre part nen eissist hors 
mes ne entrat pas dedenz le cors 
ne lerrai pas de dire le veir 
tut se fleschi le destrer neir 
e ceste e suz lui est chau 
en un petit ruissel muchu 
ipomedon tost en piez saut 
l espee sache e tent en haut 
oer poez de bon vassal 
a la redne prent sun cheval 
e od l autre mein se defent 
e cil l asaillent egrement 
kar daires le cunuisseit ben 
si ne l esparniat de ren 
oer poez ke ke vus die 
unc mes ne fist chevalerie 
ke a ceste poust ateindre 
kar plusurs i fet morz remeindre 
e lur oscist plus chevaus 
fforemen l asaillent ces vassaus 
n i ad ren de l esparnier 
le cheval li estot lesser 
turne s en alasche le frein 
nuls n i pot mettre la mein 
parmi cele presse s en turne 
sis vadlez en est triste e murne 
le cheval suit e si l manace 
quant il oi unc de la place 
un pas avant ne s est meu 
cunut le si l ad atendu 
li bons vadlez le cheval prent 
vers sun seignur veit erraument 
ki mut i sufre dur estur 
deliveré s est ja si entur 
ke un sul d eus n ose apremer 
kar il fert coups de chevaler 
celui ke il pot dreit asener 
n i ad nent de l eschaper 
amunt esgarde un petitet 
sun destrer veit e sun vadlet 
cele part se fert en la rute 
tut si cum il n i veist gute 
un sul n i osa arester 
einz li funt veie a trespasser 
e li vadlez venir le vit 
tel joie n out plus ke il nasquit 
ke vus dirreie plus lunc cunte 
le destrer li baille e li le munte 
seignurs ne vus merveillez pas 
se il esteit mut febles e las 
kar ne quit ke unkes deu furmast 
hume ki de tel eschapat 
li reis acteus mut ben le sout 
ke il fut a terre e mes nel pout 
kar il meisme out felun estur 
a poi ke il ne fust pris le jur 
ipomedon est a cheval 
defenduz se est cum bon vassal 
si cumpaignun l ourent perdu 
trové l unt si le uun coneu 
mut durement se reheterent 
kar morz ou prisun le quiderent 
ore recummence fort estur 
morent barun e vavasur 
chevalers citeeins e burgeis 
e li normant e li franceis 
e li bretun e li flamenc 
e aleman e loherenc nme 
ipomedon n ama pas daire 
ke il li out fet mut grant cuntraire 
de lui se vengast volenters 
tost i enporte sis bon destrers 
choisi ad daries en la presse 
tantost cum pot ver lui s eslesse 
si l ad ferru parmi l escu 
entre les sons l ad abatu 
mes rescus l unt si chevaler 
mes il en meine le destrer 
cil dehors sunt mut rebaudiz 
e cil dedenz pres descumfiz 
daires ne pot l estur suffrir 
od les sons se met a fuir 
cil dehors l unt entassez 
a peine el chastel sunt entrez 
mes entrez i sunt nekedent 
a l entrer perdent durement 
cil dedenz mut de asauz s esmaient 
lur bares ferment lur punz traient 
cil dehors le sege i unt mis 
enz el chastel le unt asis 
li reis de france est el desus 
tant honure ke ne pot plus 
ipomedon si deit il faire 
grez li rent e tut sun afeire 
le jurz veast li seirs est venuz 
il unt lur paveilluns tenduz 
ipomedon le sun par sei 
ffet tendre pres del tref le rei 
le reis deires esteit mut sages 
il ad enveié ses messages 
ipomedon si l requert 
cum cil ki mut sis amis ert 
ke il sun message porte al rei 
dreit li ferait del grant desrei 
de l ultrage ke fet li a 
a ipomedon remanda 
ke se il li feseit la bosoigne 
il li durra tute essoigne 
od sa fille ke mut est bele 
e jofne e tendre dameisele 
ipomedon mut curteis fu 
as mesages ad respundu 
e dit lur ad mut ducement 
' seignurs grez e mercis li rent 
e se daires s en vol aler 
e france al rei quite clamer 
e lesser co ke il ad purpris 
e aler s en en sun pais 
de lotherregne fere humage 
bien li quit faire cest message 
kar sa fille ai mut cuveité 
ke en ceste terre est mut preisee " 
dunc li respunent li message 
' sire il le vodra de bon curage 
cest faire volenters e ben 
sachez ja en istera de ren 
quantqe avum dit en mal le prendrum 
e sur seinz ben le vus jurrum 
ke de sa part ne remeindera 
quantqe par vus mandé vus a 
tute france al rei guerpira 
de l autre humage li fera " 
ipomedon al rei en vait 
si li ad mustré tut cest pleit 
e cil i sunt od lui alé 
le cuvenant li unt juré 
a tenir a demain le jur 
pus s en turnent vers lur segnur 
mustrent lui cum il espleité 
merveille en est daires 
ki ke la chere fist bele 
mut fut hetee la pucele 
ke asez l out veu tant le jur 
juster e ferir en l estur 
ele fut mut tost de li suprise 
se quit ke ele l aime sens feintise 
mes teus pot battre les bussons 
dunt autre en porte les muissuns 
par matinet uel al jur 
asemblé sunt tut cil cuntur 
li reis daires fet sun humage 
al rei veant tut sun barnage 
pus s en est alé herberger 
sun atur fet apareiller 
terz jur est terme de duner 
sa fille de feire espuser 
ipomedon le terme prist 
mes ne quit pas ke il le tenist 
li reis acteus aime mut 
ipomedon e del trestut 
li ren graces e l en mercie 
kar par sa grant chevalerie 
ad defendu tut sun pais 
e vencu tuz ses enemis 
li seir quant il eurent mangé 
e furent bauz e enveisé 
altreus l at a reisun mis 
' dites mei sire chevalers amis 
dunt estes cum avez a nun " 
ipomedon respundi cume curteis 
' bel sire " fet il ' gentil reis 
de cel a ore ne pot chaleir 
asez en avendrez al saveir " 
li reis aukes esmerveilla 
cele feiz pluz ne demanda 
atant s en vont li chevaler 
trestuz a lur ostel cucher 
ipomedon al sun revait 
a sun mestre dit tut cest pleit 
cument ad fet acordance 
entre les reis par aliance 
ke il deit prendre la fille darie 
' mestre " fet ' nel pas faire 
e si m en offre il mut grant chose 
vus savez ke mut ad grant pose 
ke jo ai mut amé la fiere 
jo ne pus en nule manere 
de lui partir jur de ma vie 
kar sur trestutes me est amie 
mestre vus m avez mut sewi 
mun voleir tuz jurs acumpli 
si vus di ven ke jo m en vois 
peise mei se plus arestois " 
ffet tholomeu en suzriant 
' sire tut a vostre cumant 
ne sai ke valdereit l atendance 
kar la pes est par tute france " 
ipomedon s en est alez 
li rei i lesse od ses barnez 
ki tant en fut quant le sout 
murne e irez ke plus ne pout 
tuit cil de l host en sunt dolenz 
si rest daire e tuit cil dedenz 
mut sunt irez de la nuvele 
mes nul tant cum la dameisele 
n ai pas ci leisir descrivre 
sa grant dolur ne sa grant ire 
kar jo rai asez de el parler 
e cele si aut reposer 
tant m est a ore de sa dolur 
nus truverum aillurs l amur 
ipomedon eire a espleit 
a l eissue de france dreit 
l at egeon encuntré 
las esteit kar mut se ert hasté 
ipomedon l at cuneu 
sis quers tressaut en eines fu 
kar ben set ke il orrat nuveles 
mes ne set quel leides u beles 
mut par l at tost a resun mis 
' ben seez venuz beaus amis 
egeon sire dunt venez 
de calabre dunc me cuntez 
avez vus la fiere veue 
oal suvent ke fet ma drue 
bel sire ele est sein e heitee 
mes del autre part est mut iree 
coment cheles ad ele barun 
nu l at si ad veir nu l at nun 
mes ele est mut pres de l aveir 
nu l est si est dites vus veir 
oal cument estre sun gre 
ne pot il estre desturbé 
ne quit pas purquei dirrai vus 
venuz i est un orgeillus 
n at gueres ke il vint en la terre 
tant est fel e tant set de guerre 
tute calabre ad pres cunquise 
nul hume vers sun cors prise 
el pais n at un sul barun 
ne s en seit fuiz al dunjun 
nuls n i cumbat nuls n i atent 
lur terres lur chasteaus purprent 
pres de candres est ja venuz 
sur le bois ad ses tres tenduz 
il ad ja mandé a la fiere 
ke amé l ad de grant manere 
e ke il la volt prendre a muiller 
ki ke s en deive curucer 
e ke ele le deit prendre a barun 
mut tost que qe li peist u nun " 
ipomedon mut s en fremist 
grant pece apres un mot ne dist 
e puis si l at a reisun mis 
' dunt est il e de quel pais 
sire il est de inde la majur 
ffilz a un riche almazor 
cum ad nun sire leonins 
est veulz hom nai einz est meschins 
est il beaus homs certes nenal 
ke dunc certes mut leid vassal 
mut est grant e mut hisdus 
le chef ad cresp e neir rus 
le vis ad meir e teint e pers 
la gule bee en travers 
les denz lungz hors de la bouche 
le nes lunc deske as denz li tuche 
a desmesure est corporuz 
unc si grant hume ne fut veuz 
ne si tres fors hom par semblant 
petit i faut ke il n est geant 
il ad ja pris une atie 
ke il cumbatera pur s amie 
e nepurquant il ne pot la terre 
se il ben vot od sa gent cunquere 
mes il est tant surquider 
par sun cors la volt desredner 
set la fiere ke il vout cumbatre 
oal ben ad cinc jurz u quatre 
e ke en fera jas est mut sage 
ele ad enveié meint message 
de entur sei en chescune terre 
pur aukun bon chevaler quere 
ke sun cors peussse desredner 
ke cil ne la prenge a muiller 
mut vus ad regretté suvent 
mut en oi parler la gent 
purreit co estre amis ke jo pens 
ke venir i pusse a tens 
sire oal asez enceis 
li jur est asis a un meis " 
ipomedon est trespensé 
a tholomeu ad dunc parlé 
' mestre se jo si iert ma amie 
james n iere liez jur de ma vie 
ore est la fins de deresner 
u de perdre u de gaaigner 
mestre jo sa tres ben de fi 
le rei sis uncles ke ai servi 
se jo unkes conois la fiere 
la requeste il avera la premere 
ke il ad el regne de sezile 
teus chevalers seisante mile 
dunt chescuns quidreit par sei 
defendre sun cors veirs un rei 
mestre kar turnum cele part 
mes engin i istot e art 
se si voiz ke jo m en turnai 
aler me estot en autre abit " 
ffet tholomeu ' ben avez dit 
mut serreit ben de la aler 
ke l engin i soust trover 
bel mestre " fet ipomedon 
' jo ai purpensé l engin mut bon " 
tant unt erré de vile en vile 
ke sunt ja venuz en cezile 
dehors palerne descendirent 
e iloc les overes purvirent 
ipomedon la se deguise 
aturnez se est de estrange guise 
tundre se fet rere sun col 
pur ben sembler musart e fort 
hose sei de unes oses veulz 
quatre tacuns out suz ses piez 
mut sunt dures e reclutees 
bien furent de dis anz usees 
mut out uns malveis esperuns 
il n i out d or geres butuns 
les cureies sunt reneuees 
mut sunt poi ointes e parees 
e pus sur un cheval munta 
ke mut fut megre e dur porta 
leide seele li estrui curt 
curbe chevauche vers la curt 
sis vadlez est od li alé 
e porte un escu enfumé 
meint an out passé e meint jur 
ke il ne fut porté a estur 
e cil repurta une espe 
dunt li fers fut mut ruillé 
e chevauche un megre runcin 
tholomei s en veit a tapin 
od le hernes a la cite 
asez se sunt tut bien celé 
li reis fut al manges asis 
e meint chevaler de grant pris 
ipomedon en la sale entre 
e sis vadlez le suit suentre 
grant barnage i out e plener 
quant asis fut le mes premer 
es vus enmi eus cest vassal 
unc ne descendi del cheval 
des esperuns fert e ele argue 
durs est gueres ne se remue 
cil le rebat od sun vergant 
ne l trove gueres remuant 
od tut le ferir k il feire 
a peine vint enmi cel eire 
en la sale ert grant la risee 
cist musarz l ad ben escutee 
mes gueres a gref ne la prist 
ne li unkes semblant n en fist 
en la sale tant forment rient 
le manger e le beivre ublient 
tant entendirent a lur gabs 
ces vins espandent des hanaps 
de lur mains cheent les cuteaus 
cil chen eischekent les guasteaus 
li oil lur lerment de trop rire 
un seul d eus ne pot un mot dire 
tenuz i est a fous naifs 
mes il n est pas pur co ebais 
einz les escute mut grant pose 
il parla tut de autre chose 
sa curbe chambe avant estent 
pus ad parlé mut folement 
' sire rei entendez a mei 
ffetes oster cest grant esfrai 
e ceste noise ke jo faire 
si vus dirrai de mun afaire 
uns merveillus chevaler sui 
unc ne deignai servir nului 
prince ne rei senz cunant 
si vus voil ben dire tant 
tant l ai bien fet en meint guerre 
ke jo ne sai en nule terre 
hume ki me sache conoistre 
jo vus fis ja l eschine croistre 
capaneus a tut le meins 
fist grant pour a ces deux meins 
pur mei fuirent li plusur 
aukune feiz de fort estur 
si vus di bien ke la reine 
eusse chuché sovine 
se il me fust venu en talent 
kar ele me ama mut durement " 
la reine un petitet rovi 
e dit ' certes unc mes ne l vi " 
a ces moz s en rient trestut 
e dient plusur en dedut 
' dame cist fous musarz tut mestrement 
vus ad mise a un serment " 
cil respunt ' dehez ait sun col 
e sun chef ki me tent pur fol 
ffors le rei ke jo met dehors 
e se il le fait mal ait sun cors 
kar ele me ama ja de amur fine 
uncore freit se jo voleie 
mes jo n ai cure ke ele seit meie " 
ore rient tut cil par la maisun 
cil recumence sa reisun 
e dit ' reis mut vus vei dutus 
dites mei retendrez me vus 
par tel cuvenant cum vus dirrai " 
fet li reis ' dites jo l orrei 
sire reis " fet il ' jo aim mut guerre 
pur co vinc ci en ceste terre 
se vus retenir me volez 
une deredne me dunez 
la primere de vostre regne 
de pucele u de gentil femme 
se talent ai jo la ferai 
se nun del tut me retrairai " 
li reis ne pot moveir ne rie 
dit ' co n est gueres de mestrie 
ne vus granterai neent 
se jo ne sai ben certeinement 
ke vus ne vus volez retraire " 
cil respunt ' co est mut ben a faire " 
li reis quide oir grant folie 
de grant pece ne parla mie 
e cil se escrie mut en haut 
' seignurs baruns se deu me saut 
trop par estes de fieble aire 
dame reine chere amie 
tel hure vi vus me aidissez 
ore sui de vus trop eslunez " 
la reine dit en riant 
' otriez rei cest cuvenant 
kar quant jo tant l ai tenu cher 
mut vus dei ben pur lui preer " 
cist musarz reparole plus 
' seignurs u est capaneus 
li pruz li franc li gentil 
jo sai tres ben se ore i fust il 
pur quei il aukes me coneust 
del rei partir me m estoust " 
capaneus fut en dedut 
e revint pas devant la nut 
ke il out la chace bone e bele 
ne soust mot de ceste nuvele 
caemius parole al rei 
e dit ' sire merveilles vei 
kar retenez cestui od vus 
il nus ferat tretuz joius 
quant nus averum plus marement 
mut valt un bon fol entre gent 
kar suvent fet les pensis rire " 
ipomedon ben pres s aire 
e se il dunt descuverir se osast 
aukes estutement parlast 
e nepurquant ne se tent mie 
mut se fiat en sa folie 
' caennius par cest men col 
ne me tenistes pas pur fol 
tel hure ai veu en estur 
mes ne sai pas numer le jur 
par fei " fet cil ' veir avez dit 
unkes hume cel jur ne vit " 
tuit li barun al rei escrient 
en riant li loent e dient 
' sire rei kar le recevez 
le cuvenant li grantez 
il ad quanke il fera " 
li reis le deredne otrea 
e cil de sun cheval descent 
e l en mercie ducement 
retenuz est pur sa folie 
plus ke pur sa chevalerie 
teus tent suvent pur fol autrui 
ke asez est plus fol de lui 
al manger se est dunc cist asis 
asez i out gabé e ris 
cil le debutent ca e la 
chescuns de sa part le gaba 
li vadlet ke al manger servirent 
de bois de torchis le leidirent 
e cil tut sofre lur folie 
mut aime lealment sa amie 
co li ad il mut ben mustré 
suvent en ad esté gabé 
e meint grant mal en ad sufert 
mut ert grant peche se il la pert 
li mangers durat lugent 
mut sunt tuit servi richement 
de bons vins clers e de clarez 
e de pimenz e de murrez 
meinte cingne i out e meinte grue 
es vus en la sale venue 
sur un mul blanc une paucele 
merveiles acesmee e bele 
de fin or esteient ses loreins 
estruis e peiteraues e li freins 
li arcun entaillé de yvoire 
e neelez a or trifoire 
el secle n out plus riche sele 
deske a terre pent la suztele 
ke fut de un bon purpre samit 
flamenge esteit un petit 
tut aurné des eschalettes 
d or neent grant mes petitettes 
ke ducement e cler sunerent 
cil de leinz mut l esgarderent 
la pucele ert mut acesmee 
de un mantel vermeil afublee 
de un mut bon tiret osterin 
urlez entur de sabelin 
de mesme rout un bliaut 
n ert pas furrez trop fist grant chaut 
pres deske a terre treinout 
pur le grant chaud avalé out 
de ses espalles sun mantel 
e li cors pareit lunc e bel 
la char blanche parmi les laz 
pareit des costez e des braz 
un certel d or el chef aveit 
la crine blonde avant pendeit 
cum se co fust or esmeré 
pur lui i out meint trespensé 
tel l esgarda a cele feiz 
a a sun fascun e ses agreiz 
e cum esteit beas sis visages 
e ki suvent changa curages 
de or une verge en sa meint tint 
aukettes pres de l aut deis vint 
ne fut pas vileine ne fole 
sagement mustre sa parole 
ele n aveit pas le frein as denz 
ben la pourent oi lenz 
' meleager reis pouestis 
sur tuz ki ui cest jur sunt vis 
sire de tuz reis terriens 
e de sarasins e de paieins 
entendez sire ma querele 
saluz vus mande la pucele 
la fere ke vostre nece est 
ele n ad ja en plein ne en forest 
hors de candres plein pie de terre 
destruite est calabre de guerre 
el mund n at tant triste pucele 
ne si tres murne dameisele 
de li est si haut si bas 
se ele n at aie ignelepas 
sa grant joie turne a reburs 
se par vus n at aukun sucurs " 
li reis est aukes trespensé 
e pus si li ad demandé 
' bele ki li mot ceste guerre 
sire uns vassal de estrange 
de quele terre est d inde majur 
est dunc nus diunt li lur 
est il veulz sire ainz est meschins 
cument ad nun reis lionins 
en tut le mund n eit si leid hume 
e si vus di co en est la sume 
ma dame ert einz desheritee 
a tuz dis mes enchaitivee 
e guerpira tute sa honur 
ainz ke celui prenge a seignur 
la fiere ne trove en sa terre 
ki vers cestui ost prendre guerre 
cors a cors ne champel bataille 
il n at pours ke nuls l asaille 
kar mut est orgeillus e fers 
el mund n ad si grant chevalers 
sire ma dame est en grant peine 
est asis a quinzeine 
ma dame se deit desredner 
par le cors de un bon chevaler 
e se co nun perdera s onur 
e celui prendra a seignur 
e co li serreit fort a faire 
kar ele le lerreit einz detraire 
vus estes del mund sire reis 
li plus hauz e li plus curteis 
li plus poestis li plus fers 
e plus avez bons chevalers 
ke nuls reis ke ore seit en vie 
ele ne savereit ou quere aie 
se ele endreit vus devereit faillir 
reis succurez la de murir " 
li reis entendi sa resun 
esgarde envirun sa meisun 
e n ot nul d eus un sol mot dire 
en pes se set pense e suspire 
e la pucele le hasta 
e piteusement demanda 
' sire ne averai autre respuns 
ne de vus ne de voz baruns 
tant en vei de bons chevalers 
e ja est si granz li mesters 
j irray saunz respounce issy " 
en pes sunt nul ne respundi 
' coment " fet ele ' n i prenderai plus 
cheles u est capaneus 
par lui averei aukun sucurs 
trop vet cest secle a reburs 
ore ne sei u se deu me saut 
aie quere quant ci me faut " 
ipomedon ad tut oi 
unc de ren tant s esjoi 
en piez sailli veant eus tuz 
cum fous parla e cum estuz 
ben sembla escapé bricun 
tuz l esgarderent envirun 
' sire " " fet il ' vus savez ben 
ke reis ne deit mentir pur ren 
vus otreastes ma preere 
certes jo voil aver la fere 
ceste deredne ben ferai 
dameisele od vus m en irrai 
vers la fiere ne amai unc ren " 
il cunut la pucele ben 
e vit ke co fut ismeine 
ke par sa dame out meinte peine 
ismeine li fet un regart 
e sil tent mut a mal musart 
' amis " fet el ' lessez m ester 
jo ne vinc pas ci pur gaber " 
vers le rei autre feiz turne 
ki mut est pensive e murne 
e dit li reis ' jo m en irai 
de vus mut feble sucurs ai 
mut m esmervail de ceste curt 
ne truis cunseil ke a pru me turt 
de tuz les vassaus ke ci sunt 
ffors de un musard ke ci me respunt 
jo me sui travaillé en vein 
pur neent de preier me pein 
dehez ait travail ki ne fine " 
atant s en turne la meschine 
ipomedon ad dit al rei 
' volez sire mentir pur mei 
mun cuvenant me grantez 
volenters fol ore i alez " 
la meschine se tresoi 
e ad dit ' n irrat pas issi 
od mei ne voil pas ke il aut 
vois m en quant vostre curt me faut " 
de la curt s en est parti ismeine 
e de tost errer mut se peine 
uns naims l atent dehors la vile 
ke od lui fut venuz en sezile 
ses dras portout e sun herneis 
mut ert pruz e franc e curteis 
il regarda la damaisele 
ke ne fist pas la chiere bele 
a sun semblant vait erraument 
n out pas respuns a sun talent 
a resun le met si li dit 
' ke avez espleité mut petit 
cheles purquei jo l vus dirrai 
en la curt un sul ne trovai 
des chevalers ne des baruns 
ke me rendist neis respuns 
unc entre tanz tresauz vassaus vaillanz 
ne vi tanz muz ne tanz tesanz 
n i out un sul ki respundist 
ffors un fol ne sout ke il dist 
est veir se veil cum jo l vus di 
mes unkes si bel fol ne vi 
bele jo ai veu meint fol sage 
ore voldreie ke il par sa rage 
eust vostre enemi ocis 
e aquité vostre pais 
lessez le venir e ki chaut 
venir od mei se deus me saut 
od mei ne irra il jur de vie 
kar jo m en tenderei a hunie " 
ipomedon a l ostel fu 
un bon hoberc ad tost vestu 
e lasca une heaume gemmé 
e ad seint un bon branc lettré 
menez li fut un bon cheval 
muntez i est cest bons vassal 
un ecu prent e lance el poing 
la dameisele est ja ben loing 
ne pot chaler tost l ateindera 
il ad destrer ke mut tost va 
sun mestre e sun herneis enveie 
en calabre par autre veie 
ipomedon tut sul s en vait 
n ad gueres de demurer fait 
le dreit esclot mut tost chemine 
venuz est pres de la meschine 
ele ot l esfrei s est returnee 
e veit celui venir l estree 
a petit ke del sen ne issi 
al neim dit ' amis alez 
e si li dites ke il recurt 
od mei ne irra il pas a curt 
n ai cure de sa cumpaignie 
deus " fet li neims ' ne l dites mie " 
dunc out ismeine mut grant ire 
' coment ne li volez pas dire 
certes nun bele " fet li neims 
jo frai trop ke vilains 
lessez aler le chevaler 
sa dreite veie e sun senter 
n est pas meins sue ceste veie 
dameisele ke vostre ou meie 
ore oi " fet ele ' estrange plet " 
sun frein resake e s arest 
dit li ' vassal kar returnez 
si m ait deus grant tort avez 
de vostre aler jo nen ai cure " 
e il parole par cuverture 
e par semblant mut folement 
' bele vus savez certainement 
ke jo eim la fiere e ele mei 
pur neent fetes tel desrei " 
imeine l ot a poi ne desve 
' dun oez vus naim cum cist resve 
dehez ait bel sire ki l set 
se ele vus aime u si ele vus het 
ainz crei ben se ele vus conuisseit 
ke guerres ne vus presereit 
ele n aime tant hume ke vive " 
li naims ot ben cum cil estrive 
ore est aukes desesperez 
ben quide ke il seit afolez 
a cest feiz finent cest plet 
ismeine irez s en vet 
e cil pur co ne lesse mie 
pres se tent de lur cumpaignie 
la dameisele tost chemine 
a espleit munte la chaline 
venuz sunt a une funteine 
dunt l ewe esteit e freide e seine 
pur disner i sunt descenduz 
sun paveillun i est tendu 
iloc reposer se voldra 
tant cum li granz chauz durra 
ipomedon loinz d eues descent 
le naims i curt sun cheval prent 
e pres de lui l ad ataché 
mut est curteis e enseigné 
e puis a ismeine dit tant 
' bele kar l apellez avant 
dunc ai jo cinc cenz dehez 
se par mei i est apelez 
ipomedon mut ben l entent 
a p[i le tent u a neent 
dit li ' bele jo sai tel hure 
vus me fussez curue sure 
certes si frez uncore 
mes ne me conuissez pas ore 
ore danz naim cum fet tresgez 
dun est il fous malveiez " 
li naims se tut e tut suffri 
al disner mut ben le servi 
sun heaume out de sun chef osté 
ben semble bricun eschapé 
la barbe out lunge res le col 
ben semble maletisme fol 
il refet ben le purquei 
mut parole par fol desrei 
il le fet de sun eigne gre 
james nul tel en ert trové 
les d un cusin leonin 
malgis un felun barbarin 
cist malgis out mis mut grant peine 
vers sun seignur d aveir imeine 
par multes feiz l aveit requise 
ke il li dunast pur sun servise 
cil li out le dun otrié 
e cist malgis out ben guetté 
en un bois pres de la funteine 
ke iloc s en revendreit imeine 
del bois est ja malgis eissu 
set sur un bon cheval kernu 
mut richement est adubbez 
vers la funteine se est turnez 
ipomedon veit le vassal 
ben aparcut ke il pensout mal 
il vassal grant eire veneit 
ismeine ert lasse si dormeit 
mes pur l esfrei mut s esmaia 
malgis vent dreit al paveillun 
parole par fiere resun 
' ma dameisele ben vengez 
mut me sui pur vus traveillez 
bele mut vus ai coveitee 
mis sires m ad a vus ottriee 
altre servise ne li ruis 
el desus sui quant ci vus truis 
bele muntez e si n alun 
par fei bel sire nu ferun 
ja ne frei pas ke sage 
ainz irrai furmir message 
bele il n i ad tur ne mesun 
le nostre cunseil ert commun 
que ke il vus plest u bel vus seit 
od mei revendrez ore endreit " 
ore est imeine mut pensive 
unc mes ne se tint a chaitive 
li naims l esgarda e ele lui 
mes sunt iré e murne andui 
ipomedon ad escuté 
coment cil malgis ad parlé 
tost parla neent cume muz 
ben volt estre pur fol tenuz 
' dans chevaler ki estes vus 
mut vus vei fier e orgeillus 
quidez vus ore ke ele seit prise 
jo vus lo ben ke autre servise 
a vostre seignur demandez 
a cest dun ci failli avez " 
a ces paroles est levé 
e malgis l at mut esgardé 
veit le tundu e res le col 
a bricun le tent e a fol 
ne sout pas coment il ala 
estutement a lui parla 
' e vus defendre la volez 
oal d ici ne l enmerrez 
dan fol trop i venistes tart 
jo vus tenc mut a mal musart 
ben le quit mes einz ke en turnez 
pur trestut sage me tendrez " 
ipomedon sun heaume lace 
ne dute gueres sa manance 
e est muntez en sun cheval 
tut senz estriu cum bon vassal 
ismeine l ad mut esgardé 
mut le tent pur fol escapé 
sa bone chiere e sa hardie 
ad tut renu a resverie 
malgis esteit a chevalerie pruz 
ffors e hardiz fers e estruz 
e resteit de riche apareil 
el mund ne quidout sun pareil 
un petit arere se treit 
ipomedon autel refet 
a grant esles se entrevenent 
de bons escus ben clos se tent 
mut se entreferent asprement 
chesuns a autre l escu fent 
ipomedon mut ben se tent 
de la fiere ben li suvent 
ne qe il unkes juste feist 
ke lui ne li suvenist 
parmi l escu ferri malgis 
desuz li ad l osberc malmis 
parmi l espalle l ad feru 
pasmé l ad a terre estendu 
chevas remeint od voide sele 
a haute voiz le naim apele 
' amis en haste ca venez 
e cest destrer ben me gardez 
vus en averez mut bon marche 
einz ke jo en seie mut prié " 
li naims i vent le cheval prent 
e cil ad chevaler entent 
sur lui se tint unc n en parti 
desike a lui se rendi 
ipomedon par fei le mist 
e pus une parole dist 
' amis cel runcin la pernez 
ke fuit le naim e si en alez 
a leonin vostre seignur 
e si ne me finez nuit ne jur 
tres par matin a lui seez 
de la meie part ben l acointeez 
co sache il ben ke senz medlee 
n ert uan la fiere espusee " 
malgis munte d iloc s en part 
il li sembla aukes trop tart 
kar co li fut avis en fin 
ke unc n i trovat si mal veisun 
ipomedon est descenduz 
li naims i est trop acuruz 
le cheval prent oste la sele 
voiter le lait en l erbe bele 
li vassaus a terre s asist 
unc de ismeine garde ne prist 
le neim a sei ad apelé 
' jo ai le vostre runcin duné 
mes mut bon eschange en averez 
cil cheval vus doin cil pernez 
celui ki fut al chevaler 
jo quit ke bon est le destrer " 
cil en mercie e l en set gre 
a ismeine l at tost cunté 
e li dit ' ma dameisele 
avez veu la juste bele 
se ore l eussez chacé arere 
ne deissez pas a la fiere 
en grant pece vostre message 
pur fol tent l um tel ki est sage 
ismeine respunt ' beaus amis 
mult valt il veir cum est avis 
ore voldriez vus ben le vei 
ke del tut le menasse od mei 
mes par mes oilz si n ert il mie 
il ne vus chaut si en sui hunie 
quidez vus fol kar par pruesce 
tenist celui en tel destresce 
ke il prisun a lui rendist 
certes mes il ne soust ke fist 
asez fut plus par sa folie 
ke par sa grant chevalerie 
par plusurz feiz oi avez 
ke uns fous neif escerveillez 
par sa folie melecolie 
ffet mut suvent chevalerie 
si ad fet cist co sachez ben 
de autre pruesce n i ad ren " 
ipomedon ben l entendi 
cele feiz mot ne respundi 
einz se est tenu del tut en pes 
al naim pesa mes il ne pot mes 
li chauz est aukes trespassez 
de errer se sunt aturnez 
il unt fete mut grant jurnee 
herbergerent sei en la vespree 
ipomedon pas ne l despert 
a l ostel vent li naims le sert 
a quanke il set mut bonement 
a ismeine pesat forement 
mut la nuit al neim tencee 
de co ke il ne l out cungee 
quant ismeine se ala cucher 
un cil n i osa aprocher 
ne entrer en la chambre u ele jut 
en un autre gisir l estut 
li naims forment s en aira 
purquant mut bel lit li trova 
la nuit asez poi reposerent 
a l endemain ainz jur leverent 
e eirent a mut grant espleit 
mes quant il vint a prime dreit 
en l or d un boiz sunt descenduz 
li paveillunz i est tenduz 
li naims aturne le disner 
a ismeine prent a parler 
' bele trop avez le quer fer 
kar apelez cest chevaler 
e si l festes disner od vus 
dan naim trop estez enuius 
vus volez veintre par ennui 
ffole fui quant od vus esmui 
plus tost la fiere ne verrai 
ke mut ben ne li musterai 
coment vus m alez agacant 
pur un fol ke nus vait siwant 
n ad fors sun escu e sa lance 
ne pert pas hom de grant pussance " 
avoi ismeine ke avez dit 
li vilains dit en sun respit 
une resun ke jo ben crei 
ke poveres hom n at en curt lai 
mal dehez eit tuz jurz poverte 
sur povere chet tut jurz la perte 
ore est merveille ke riche hume 
se il ne valt une bele pume 
se ert il avant apelez 
e pur sun aveir enurez 
cum ert plus richez e mananz 
e plus ert eschars e tenanz 
jo ne l di mie pur ces clers 
kar n us de eus parler en mes vers 
tant cum sunt poveres mut despendent 
cum il plus muntent plus descendent 
endreit de bunte e de honur 
mar enrchisent li plusur 
m est vis cil a mal ure munte 
ke pus a tuz dis vit a hunte 
de plusurs ben le vai e sai 
en tant cum il vont estrivant 
devers le bois en un pendant 
se est debuissé un chevalers 
beaus e granz e orguillez e fers 
ki a grant esfrai cuntremande 
e lur disner e lur viande 
ismeine le veit mut se dute 
de ire tressaut e fremist tute 
ne parlat mot pur tut le mund 
mut par suspire de parfund 
si li menbra de l aventure 
del jur devant e a dreiture 
ipomedon ad regardé 
e ne li ad gueres pesé 
se il est iloc venuz od eus 
jupiter li descrist ses dols 
ka ele se fie en sa folie 
ke il ne l en lerra mener mie 
al paveillun vent cil vassal 
mut sist sur un riche cheval 
e fut mut gentement armez 
ben semble pruz e alosez 
creon out nun jombles hom fu 
en plusurs terres coneu 
de vasselage out mut grant pris 
depus ke il vint en cel pais 
out ismeine mut cuveitee 
a leonin out mut pree 
sis nes esteit cusin malgis 
pur li esteient enemis 
andui l aveient demandee 
e lionins l out granté 
ki primes aveir la poust 
e cunquerre ke cil l oust 
creon devant e paveillun 
ad despleié sun gunfanun 
e ad ismeine aresunee 
' bele vus me estez grantez 
od mei vus estot venir 
muntez n ai de arester leisir 
cumbatre se deit mun seignur 
pur la fiere ci ke a terz jur 
se il trove a ki mes pas ne l quit 
ke ja il troisse cuntredit 
ore muntez tost ismeine amie 
sachez ke unkes jur en ma vie 
n oi pur pucele si grant peine 
cum jo ai pur vus ei ismeine 
cum de amer e de bon voleir 
mut en ai eu bon espeir 
ore l ai merci deu acumpli 
quant jo vus trois prestement ci 
alum amie alum nus ent 
n en femmes trop lung parlement " 
en piez sailli ipomedon 
par irrur regarda cron 
e li ad dit par mal talent 
' vassal ne l en merrez neent 
coment " fet cron ' est co gabs 
nu l est vus ne l en merrés pas " 
creon li dit ' vus estes fous nm 
tant durrai jo plus aspres coups 
li fous ne prent garde ou il fert 
al partir verrum cum il ert 
quidez vus ke ele seit sule ci 
par le men chef jo i sui od li 
sun chevaler sun bons voillant 
se deu plest jo li ert garant " 
nostre fol ert uncore armez 
e sun destrer est tost muntez 
ireement le desfia 
en sus se trest lance abessa 
cum de celui ferir tut prest 
creon vers lui revenuz est 
tantost cum destrer li raundune 
en cel escu bon coup li dune 
la lance vole par esteles 
andui se tent enz es seles 
mes ipomedon le ferri 
l osberc safré li desmenti 
plusurs des mailes ad rumpu 
il ad aukettes bas ferru 
parmi la quisse le ferri 
creon fut pruz pas ne chai 
tut si cum il esteit nafré 
saché ad le brant lettré 
sus en le heaume le ferri 
le fu ardant en apres sailli 
les deus quarters jus en abat 
se le branc ne turnast en plat 
un poi par dehors la ventaille 
led merc li eust fet senz feille 
ipomedon le coup senti 
de ires trestrembla e rui 
echaufe e art e de ire esprent 
e de hunte e de mal talent 
de la fiere se purpensa 
e de ismeine ki l esgarda 
ci ne fut il mie trop musart 
de sei venger li semble tart 
ismeine ki l vit si ferru 
coment ke il feit dolente en fu 
ipomedon l espee hauce 
il n out pas le quer en la chauce 
en travers cel chef l ad ferru 
si ke od le bon branc esmulu 
tute l oreille destre en prent 
del cheval a terre estent 
al naim ad liveré le destrer 
dit li ke il en face sumer 
a l os imeine bien le gree 
ore purrunt errer bone jurnee 
creon un son vadlet aveit 
ki en l ur del bois l atendeit 
quant il vit chaer sun seignur 
mené li ad a un chaceur 
ipomedon munter le fet 
a sun seignur aler le let 
e si li mande bon senz faille 
la fiere n avera senz bataille 
ki chaut einceis li fust mustré 
malgis li aveit tut cuntee 
e cist creon ki pus i vint 
li ad cunté cum il avint 
ismeine est veziee e sage 
aukes estrive a sun curage 
dit ' se cist fust le plus sage home 
e le plus fol desike a rume 
e il tel overe eust enpris 
si n eust il de riens mespris 
se pur co nun ke fol le vei 
pur tant cil dut mener od mei 
allez tost ke issi pas ne vet 
n est pas si fous cum il se fet 
ne sai se il se overe folement 
mes mut se cumbat sagement 
mut ai oi dire suvent 
sens estot ou grant hardement 
recovent od chevalerie 
e sens e mesure e veisdie 
se cist n eust aukes de sens 
il ne eust james a mul tens 
ke unkes deus si bons chevalers 
ffole asez tost de treis milleres 
n avereit il james l aventure 
kar il fous e senz mesure 
e pur fol le tinderent treis mile 
en la curt le rei de sezile 
u out meint meuldre chevaler 
pur un mut haut dreit deredner 
cum fous parti cum fous vent 
e cum fous pres de mei se tent 
cum fout se cuntent cum fous vet 
cum fous parole e dit e fet 
ffole chere ad cum fous se desve 
cum fous set cum fous rit e resve " 
al disner s aset la pucele 
priveement le naim apele 
' ffetes cest fol ca procher 
venge ce eenz od nus manger " 
li naims ismeine mut mercie 
al chevaler vent si li prie 
e il li dit ke nu fera 
tut de gre folement parla 
respunt par semblant de grant ire 
' la putain me volt fere oscire 
her al disner e ui cest jur 
andui erent si duneur " 
li naims l oi mut li pesa 
arere vint mot ne suna 
ismeine le tresoi ben 
e dit ' creirez me vus de ren 
ne savez vus k l um reprove 
une rens ke l um suvent trove 
teus trove l um veziez e sagez 
ki tant sun fol de lur curagez 
saveir ne volent co k il veient 
ne co ke il sevent pas ne creent 
se est il ore amis de vus " 
es vus li maimes trop anguissus 
' dameisele vus avez tort 
pur vus ad esté pres de mort 
e pas ne vus esmerveillez 
se il en sun quer est trop irez 
unc bel semblant ne li feistes 
ne ben ne mal ne li deistes 
cil s aire legerement 
a ki la levere aukettes pent 
cil je tuz jurs sert senz eur 
de nul grant ben ne seit seur 
u cist est trop meseurus 
u vostre quer trop orgeillus " 
li naims sert ben ipomedon 
e sun servise esteit mut bon 
quant il unt a leisir disné 
en lur chevaus resunt munté 
e se peinent de tost errer 
herbergez sunt al vesprer 
en une vile malveise 
n i trovent nul ostel aeise 
li ostel i sunt mut esteerez 
ipomedon a cele feiz 
en meisme la maisun descent 
ismeine n en grua neent 
kar ele se est suvent purpensee 
ke il aveit de hunte gardé 
ipomedon se desarma 
li naims de bon quer li aida 
quant li naims l aveit desarmé 
de un curt mantel l at afublé 
de escharlet esteit neir dedenz 
en esttant fut merveille est genz 
il out une curte chemise 
camoissé de estrange guise 
cauces out de vermeil essai 
jo ne pus dire ne ne sai 
cum il ert beaus e alignez 
de cors de jambes e de piez 
de chef de col i out grant beaute 
se il ne se eust si deguisé 
li naims i ad un tapin mis 
ipomedon s i est s i est asis 
ismeine l ad regardé mut 
dehez ait il se il ne la fut 
nu l ait a deu fei ke il ne volt 
pur la fiere dunt il se dolt 
ismeine esgarde la beaute 
e sun corssage ad avisé 
mut se repent d estrange guise 
ke ele out si estrange tenu 
kar custume est e ert e fu 
celui ke plus femme harta 
quant sun quer li rechangera 
pus ert cil de li amez plus 
e si runt eles un autre us 
celui ke eles plus amerunt 
pur poi de achesun plus harrunt 
si ke plus tost recovereit 
l estrange ke cil ne freit 
ki a poer l avereit servi 
jo en sai le veir pur co di 
ismeine change sun curage 
ben sout ke ele n out pas ke sage 
de co ke le out fet tel desrei 
le neim ad apelé a sei 
e si li conoist sa folie 
e li naims ke deus beneie 
ad dit ' deus en seit aurez 
e li rendi merciz e grez 
ismeine esteit curteise e sage 
al chevaler rendi sun gage 
e pus mut le requert e prie 
ke il li pardoinst sa grant folie 
li naimz est lez e saut avant 
' bel sire kar pernez le gant 
pleges sui ke el s adrescera 
de la mesprisum ke fait a " 
ipomedon le gage prent 
tut li pardune bonement 
quant il unt beu e mangé 
en une chambre sunt chuché 
en sun lit se est cuché ismeine 
ele ne sout unkes d amur peine 
ele en savera einz ke ele s en let 
une dulcor al quer li chet 
ke de amer la point e somunt 
dunt ses pensers venent e vunt 
de ipomedon li vent l esprise 
de sa beaute est ja suprise 
suvent tremble suvent ad chaut 
e pus freit dunt li quers li faut 
amur li rent mut ben sa dette 
suvent ipomedon regrette 
par sei meisme mut se pleint 
' deus glorius e co ke ateint 
de amer aprent ore la manere 
jo m esveillai de la fiere 
de ele volt aver ami e dru 
del plus bel hume ke unkes fu 
le plus curteis e le plus sage 
jo rai ja mis i mun curage 
en amer ci un mal bricun 
unc femme n out en sei resun 
ja de ovre ne se purverra 
avant ke sis quers li durra 
quanke ele volt e quanke ele espeire 
mort est se ele ne l ad fet aveire 
l um nus deust feire tut mal 
entre mil n ad une leal 
e certes si rai jo mut grant tort 
nus devum ben cum jo l recort 
de quer amer e estre ameez 
a cel mester fumes nus neez 
en tutes terres en tuz regnes 
ad deus criés humes e femmes 
il ne s fist unkes de nient 
ffors pur entreamer lealment 
co tenc jo lealment amer 
ke nuls n ait plus fors sul sun per 
certes se pouisse saveir 
ki jo cestui poisse aveir 
en ma vie autre ne querreie 
ne james autre amereie 
mes ke il seit fous e nunsavant 
jo requid de sens saveir tant 
franchise e deboneirete 
ke tost l avereie a sens turné " 
ismeine male vie meine 
suspire e plure e trait grant peine 
amur tant forement la justise 
ke tut se tent en sun servage 
cunquise l ad sanz nul message 
ke ren parlast mes la valur 
del vassal la met en errur 
ele ne se set quel part turner 
ne engin de sei cunforter 
suvent se dresce en sun estant 
suvent se remet en sun seant 
suvent plure suvent gemist 
suvent mue suvent palist 
suvent li change sun talent 
suent fremist suvent esprent 
suvent dit ' lasse tant mar mui 
hors de candre la u jo fui 
tenue e leale e a sage 
tant mar i vi unkes cest message 
certes ma dame ad mut mespris 
ben i pout autre aveir tramis 
ke mut meulz seut espleité 
ele avera de mei grant peche 
ore ai grant tort cheles pur quei 
avereit ele nul peche de mei 
trop la purreie a tort blasmer 
ne m enveia pas pur amer 
ne pur aveir mal ne cuntraire 
ffors sul pur sun message faire 
de vileinie me attremet 
ki mes cupes sur autre met " 
ismeine ne volt suffir plus 
sun mantel prent e si saut sus 
vers le lit ipomedon vait 
treis pas avant pus s arestait 
e se est suvent repurpenser 
' ke est co lasse sui jo desvee 
se jo vois al lit a cest fol 
e il me pusse aerdre al col 
il me avera sempres estranglee 
e se demain i sui trovee 
huniz en ert tut mun lignage 
kar jo erc pruvé de putage 
i li fous pas ne l celereit 
e co serreit mut grant dreit " 
deske a sun lit est revenu 
envers se est dedenz chaue 
e voleit oster sun mantel 
amur li rat fet un cembel 
en sun quer li renveie un dart 
ke ele reseit sus li semble 
al quer la point esprent e greve 
suvent s aset suvent se leve 
suvent enprent avant sun eire 
e al lit returne an eire 
sa main a ses ataches tent 
suvent se mot suvent revent 
suvent li change sun talent 
sun mantel oste si l reprent 
ki chaut il n at eu munde si sage 
ki sovent change sun curage 
mes ke femme quidast murir 
si l estot faire sun plaisir 
cument ke seit de blasme aveir 
si frat ele tut sun voleir 
n en poent mes se eles ne funt 
des le cumencement del munt 
est lur nature de si faire 
jo ne l die mie pur cuntraire 
se voil ke il me blasment de ren 
lur nature maintenent ben 
ismeine est mut en divers sens 
' deus " fet ele ' ja perc jo mun sens 
ja murrai jo ci a dreiture 
e jo aim sur tute creature 
cel bon chevaler ki la gist 
en meie fei meulz me venist 
murrir en sun lit pres de lui 
ke el men lit ci a tel anui 
ke chaudera mei apres ma mort 
ki blasme en ait n a dreit n a tort 
la vois cument ke il m en avenge 
mes ke il a grant force me tenge 
e il sente ke femme seie 
il me relerra tute queie 
ei fole lasse ke ai jo ore dit 
e mei ke chaut se il me oscit 
ffors ke seie entre ses braz 
ke demor jo ke fole faz 
co me serreit mut duz cumfort 
james n averai si douce mort " 
ipomedon pas ne dormi 
ces suspirs ces pleintes oi 
estrangement s en esmerveille 
en pes se jut si fist dorveille 
ne volt pas ke ele aparceust 
ke il ren de ses estres soust 
ismeine aproche vers le lit 
suef en suspirant li dit 
' bel sire asez dormi avez 
un petitet a mei parlez " 
ipomedon l ad oi ben 
en pes se tent ne respunt ren 
ismeine est mut anguissuse 
e del parler trop desiruse 
sa main met aukes a pour 
par de desuz le cuvertur 
ipomedon la main senti 
cum desvez se tressailli 
la main prent e met a sa buche 
si ke a ses denz l asent e tuche 
dedenz ses denz avant la boute 
cum si il la vousist manger tute 
cele resache par air 
e il fet semblant de tenir 
cil sache e rechsache ismeine 
e il de tenir se repeine 
mes ne mie tant cum il pout 
quant el devers sa main out 
e il sa main regette apres 
cum s il de aver la fust engres 
une pour li fist al meins 
einz ke el eust vers lui ses meins 
ipomedon idunc parole 
' ki est co la fous u fole 
ke ci m at or si esveillé 
uncor n ai gueres sumeillé 
las sui e aukes traveillez 
se vus plus tost ne me lessez 
de mes mains vus tortrai le col 
ne sai si estes fole u fol " 
ismeine l ot mut est dolente 
piteusement dunc se desmente 
' sire " fet el ' pur deu merci 
jo sui a vus venue ci 
od mei venistes de sezile 
sewi m avez en ceste vile 
vers mei avez estez ireez 
pri ke vus le me pardunez 
dun ne si fis jo des er seir 
kar me lessez ma pes aveir 
alez si me lessez dormir 
sire se vus vent a pleisir 
pur deu oez ke vus dirrai 
sur tute ren amé vus ai 
james certes n avrai cumfort 
se vus n ai autre ke la mort 
sire n i mettez nul essoine 
ffile sui al duc de burgoine 
mis peres n at fors mei nul eir 
en pres lui dei burgoine aveir 
sire pur deu od mei venez 
mei e la terre tut avrez 
e lessum ceste autre bosoine " 
e si n alum dreit en burgoine " 
ipomedon li respundi 
' bele or vus en alez de ci 
de meie n averez respuns de nuit 
kar n i oi ren k a mei n ennuit 
demain avrez asez leisir 
del parler tut vostre pleisir " 
ismeine quant out cest respuns 
ne quide pas ke il seit bricuns 
quant oi del terme parler 
a sun lit l en estot aler 
kar ele veit ben ke plus n i prendera 
la nuit gueres de repos n a 
a l endemain matin leverent 
lur eire enpristrent tost errerent 
vers terce est li granz chauz muntez 
en une forest sunt entrez 
ki des chans des oiseaus rententist 
ismeine d amer en fremist 
kar chant de oisel e estrument 
est d amur un angusement 
tut le disner entreublia 
le naim vint si l aresuna 
' bele veez si une lande 
e li soleilz eschaufe e brande 
kar traeum vers cele funteine 
jo quit ke ele est e freide e seine 
venez bele si descendez 
tant ke li chauz seit trespassez " 
ismeine entent ke il li dit veir 
jus descent e se veet seer 
ipomedon redescendi 
li nams fut pres e si l servi 
seurement le pout dunc faire 
kar ismeine n en gruca gueire 
einz l ad de bon quer apelé 
e ensemble resunt disné 
unkes a disner ne s asist 
ki a si bon gre li venist 
ore vus voil de leander dire 
del tessaile fust dux e sire 
e esteit frere leonins 
asez ert jombles e meschins 
od sun frere i esteit venuz 
largement od deus cenz escuz 
cist recoveita mut imeine 
tut suls vint deske la funteine 
ben sout ke creon e malgis 
furent par un vassal cunquis 
il rout ismeine demandee 
sis freres li out grantee 
asez fist ben ke li granta 
ce ke gueres ne li custa 
si fist uns reis gualeis jadis 
jo quit ke il l apelerent ris 
il fut mut larges de engleterre 
a ses hirdinans parti la terre 
herefort e glouecestre 
salopesbure e wirecestre 
mes il en lava ben ses mains 
il e li son ourent li meins 
kar il furent vencuz e laidiz 
vilement chacez e descumfiz 
leander est pres d eus venuz 
ne se est pas lungement tenuz 
dit a ismeine ' amie bele 
ffetes tost mettre vostre sele 
od mei vendrez kument ke aille 
ffrai vus dame de tessaille 
el mund nen ad si bele 
co verez vus ma dameisele " 
ipomedon saut dunc en piez 
e parole cum hom irez 
' cunquerez vus en vostre regne 
si harpums al col vostre femme 
se si avez vus suvent dun 
dunc estes povre a nun resun 
ki estes vus dan asoté 
ki tel respuns m avez duné 
se jo sui fol e vus musart 
quant unc meustes ceste part 
par grant folie ca hastastes 
ke unkes travail pis n enpleastes " 
li naims l at veu turneer 
tost ad le frein mis al destrer 
e cil sun heaume tost laca 
les pez i joinst el cheval munta 
e si se purfiche en la sele 
mut le resgarde la pucele 
de lui amer est mut en brande 
de bon quer a deu cumande 
leander esteit pruz e granz 
e forz e hardiz e vaillanz 
e en mellee bon vassal 
e sist sur un riche cheval 
reluisant e neire cume mure 
cist leander ki sist desure 
retrest sei ne volt suffrir mes 
puis si revent le grant esles 
tant cum li bons chevaus pot rendere 
e cil ne volt plus atendre 
ainz repoint vers lui l auferant 
leander esteit fort e grant 
la lance abesce e ne se targe 
ipomedon fert sur la targe 
duné li ad coup merveillus 
mut esteit pruz e airus 
le duble faus de l escu 
parmi passe le glaive agu 
od tut le gunfanun pendant 
e del bon hauberc jazerant 
plusurs des mailles ad rumpu 
mes ne l ad pas en char feru 
mes li destrer agenuilla 
ipomedon pres tribucha 
mes ben se tint pas ne chai 
e li chevaus en piez sailli 
mut sunt pruz li vassaul andui 
ipomedon referi lui 
e sun coup mut ben li rendit 
senz mettre terme ne respit 
l escu burni desbarre e fent 
le blanc hauberc fause ensement 
endreit le quer la lance entra 
parmi le cors ultre passa 
la hanste od tut le trenchant fer 
tut mort tribuche leander 
puis li ad dit ' cument ke il aille 
ne vus ne ele n averez thessaille " 
ipomedon prent le cheval 
li naims desarme le vassal 
ore set ismeine e tres ben veit 
ke il est pruz e entent e creit 
tant est en lui amer entree 
mut faut poi ke ele n est forsenee 
il n i voleit plus demurer 
mut tost acoillent de l errer 
el bois un point seur ne sunt 
mort lessent celui si s en vont 
leander out un esquier 
ki l aveit veu tribucher 
cele part vent si l trove mort 
grant dol en fet en descumfort 
plure e gent si se descuforte 
une bere fet si l en porte 
a l ost en porte sun seignur 
leonins en fet grant dolur 
si funt tuit cil ki sunt en l ost 
e unt le cri levé mut tost 
a l esquier unt demandé 
' ki ad co fet u ert trové 
seignurs " fet il ' mener vus sai 
deske al liu ou mort le trovai 
mes ne quit pas ke ore i seit mie 
e cil ke li toli la vie 
kar une dameisele i vi 
cil chevalers i vint od li 
' esteez seignurs " fet leonin 
' jo sai ben e ben le devin 
ke co est la meschine a la fiere 
ki ad en aukune maniere 
purchacé aukun chevaler 
ke vers mei la deit deredner 
il cunquist malgis e creon 
ffet ad ore aukes de sun bon 
tut en pes venir le lessez 
ka ja jur n en serreie lez 
se l oscesist cest grant desrei " 
tuit cil de l ost sunt returné 
la nuvele est en la cite 
ke revent dameisele ismeine 
e ke un vassal od lui ameine 
ki a merveille est de grant pris 
e ad ja leander oscis 
e vencu malgis e creun 
la fere l ot mut li est bon 
mes asez tost einz ke ele le veie 
sis quers ert tut en autre veie 
ismeine erre od mut grant espleit 
ele ad pour de quanke ele veit 
il unt lessé lur dreit chemin 
kar creme unt grant de lonin 
el bois s en vunt par tapinage 
tant ke il vindrent a l ermitage 
u ipomedon sout aler 
vers le turnei e sei armer 
iloc dehors se sunt logé 
e descendu e herbergé 
iloc trova ipomedon 
sun vaillant curleu egeon 
quant il le vit mut fu heté 
pur tholomei l ad enveié 
od sun herneis venge matin 
gart sei des humes leonin 
e venge a li mut cointement 
ke aparceuz ne seit de gent 
e ne lest pas pur nul luer 
ke il n ait le bon gre al porter 
dunc purrat il a sun pleisir 
quant voudra de la ville eissir 
egeon bon eire s en vait 
e le message ad mut ben fait 
ipomedon ses armes oste 
si s aset e ismeine encoste 
ele ne fet gueres de danger 
de seer pres del chevaler 
mut ad grant valur amur fine 
ki set danter rei e reine 
e prince e duc e cunte e barun 
vers lui ne valt sens ne resun 
ke valut a adam sa beuate 
ke valut a david sa bunte 
ke valt le sens salemun 
ke valt la force sancun 
adam par femme fut vencu 
david par femme fut desceu 
salemun refut engigné 
e sancurr a femme boisé 
quant force ne valut ne beaute 
sens ne cointise ne bunte 
ele vaudra dunc cuntre amur 
certes ren nule al chef de tur 
ismeine aveit mut tost mangé 
par tens sunt en lur lit chuché 
ismeine n i pot reposer 
sa lecun l estot recorder 
cele ke ele lut le nuit devant 
n i ublia ne poi ne grant 
suvent pense suvent se turne 
de lever de sun lit s aturne 
e leve suef e bel 
e s afuble de sun mantel 
mut se purpense ainz ke ele se let 
suvent leve suvent s aset 
' e deus " fet ele ' tant par sui fole 
cum fole aprent de fole escole 
ffous est mis mestres fole sui 
cum fole vers le dol esmui 
kar jo sui fole e il est fol 
e se il me pot aerdre al col 
pur fole se quit me tenderai 
jo sule ai le damage 
dunc sui jo fol e il est sage 
par une folur grant mal vent 
e se l une od l autre se tent 
dunc est la folie dublee 
jo sui asez plus ke desvee 
ei deus ke ai dit ke valt l estrif 
mes co est folie si jo i vois 
quant sur tuz aim lui sul a chois 
mes co ert folie se morc ci 
senz aprocher mun cher ami 
e quel repuns a deu rendereie 
se par mei meisme me oscieie 
de cel peche n at nul pardun 
kar co est murir a nun resun 
aukes murrai plus a delit 
se cist bons chevalers me oscist " 
atant saut sus sun mantel prent 
al lit celui vait erraument 
amur l esprent amur la haste 
od sa main suef la taste 
cil aert la main meintenant 
saut sus del forre trait sun brant 
sur le lincel sa main cucha 
par grant hair le branc hauca 
la lune grant clarte getout 
li branz furbiz reflanbeout 
ele ad pour sa main retrait 
de lui eschape si s en veit 
ipomedon se rest cuché 
ismeine n at gens 
ne pur murrir lesser ne pot 
autre feiz aler li estot 
mes la main vers lui mettre n ose 
a genuilluns s aset grant pose 
e suvent li crie merci 
ke il un petit parout od li 
od sa main l escust mut suvent 
si la retrest ignelement 
quida se il la poust aerdre 
ke il n i*out ren fors del perdre 
ipomedon ben s aparceit 
ke ceste est en trop grant destreit 
ke il ni ad de li fors la mort 
se ele n at aukun hastif comfort 
aukes parla plus simplement 
' ki est co ki si feitement 
me tolt de dormir en mun lit 
vus avez tort se deu m ait 
bel sire co sui jo ismeine 
aiez merci de ma grant peine 
de mun travail de ma dolur 
des pensers de la grant tristur 
ke jo pur vostre amur demein 
ne suffrez ke co feit en vein 
sire od mei en burgoine alez 
ele valt plus de calabre asez 
si averez e mei e la terre 
senz bataille senz nule guerre 
bele sor ne pot estre si 
pur cumbatre sui venuz ci 
a tut dis huniz en serreie 
se senz plus faire m en partireie 
e vus ci ke a set anz avant 
m en tendriez a recreant 
certes bel sire nun fereie 
mes mut grant gre vus en savereie 
bel sor n en freie ren 
mes une chose sachez ben 
se jo la deredne pus faire 
jo vus serrai si debonaire 
atre feiz quant me conuistrez 
tut frai quanke vus voudrez 
e se deu plest ben le ferai 
kar de tuz les morz dreit i ai 
certes bel sire co savez mun 
vus en avez dreit e resun 
sire pus jo creire e saveir 
ke vus de cest me diez veir 
oal veir mentir ne vus ruis 
issi l ferai se vivre puis 
ismeine saut sus e si l beise 
ke ke il li plest u il li plese 
ismeine se est alé cucher 
le quer ad aukes plus leger 
ke ele ne sout aveir devant cest 
aukes matin levee se est 
ipomedon se rest levez 
deske a la pucele est alez 
e si rat le naim apelé 
e puis si s ad aresuné 
' alez vus en jo remaign ci 
si fetez co ke jo vus pri 
dites la fiere de ma part 
ke ca vus siwi un musart 
se ele vout a la redne irra 
se ele ne se vout si remeindera " 
atant s en desclot le vassal 
des esperuns fert le cheval 
si s est de eus aukes esluinnez 
en la forest se est enbuischez 
ismeine vait od male chere 
unc ne fina deske a la fere 
la fere quant veue l a 
de ses nuveles demanda 
ismeine respunt ke curteise 
' jo ne sai nule fors malveise 
cument cheles par fei ne sai 
de mun sucurs ne averai 
certes vus nun e ke dit co 
e bele dame ke sai jo 
her oi dire a estrus 
ke uns chevalers s en vint od vus 
e vus rescut ben el chemin 
oscist le frere leonin 
estranges pruesces fist 
e malgis e creon cunquist 
dame le veir vus en dirrai 
jo quit ke en vein travaillé ai 
en la curt le rei de sezille 
vi chevalers plus de mile 
unkes un sul ne repundi 
quant uns vasaus en piez sailli 
lunge barbe out e res le col 
si resteit tundu cum fol 
si la deredne demanda 
sachez de fi mut me pesa 
nul autre respuns n i oi 
asez dolente m en parti 
cil m en siwi verraiment 
cument ke il ne fust a talent 
tuz jurz parla par grant folie 
mes par bele chevalerie 
abati creon e malgis 
e leander i fut oscis 
e bele sor sist fous u est 
il nus guerpi en la forest 
e si vus mand en ses saluz 
ke il est cum fous ci venuz 
e se li plest il cumbatera 
e se nun del tut s en lerra " 
la fere l ot si est desvee 
' ne fui gueres aseueree 
ore ma seur meins ke einz ne fis 
n i ad fors guerpir le pais 
meulz me voil neier ne la mer 
ke a tel tyrant mun cors liverer 
ismeine ore est mis amis mort 
ja n at pas en sut ne en nort 
ne west ne est n at nule terre 
u l um ne sache ceste guerre 
se ai dol co est a grant resun 
pecha deusse l achesun 
aveir engignee e trovee 
de lui querre en autre cuntree " 
atant apele sez privez 
' ore seient bateaus aturnez 
si metez enz ignelepas 
or e argent viande e dras 
kar certes jo m en voil aler 
deus me pot autre onur duner 
meulz voil desherité atendere 
ke cest tres felun tyrant prendere " 
as bateaus sunt acuru tut 
senz faire noise de grant brut 
unt plus de cent chargé mut tost 
ne l sout un sul de ceus de l host 
el far les unt tuz acuruz 
le soleil est ja haut levez 
tholomeu ne s est targez pas 
vers le bois vait ignelepas 
celeement car mut ert sage 
venuz est deske a l ermitage 
iloc ad sun seignur trové 
senz demurance s est armé 
dunc ad parlé ipomedon 
' alez beaus amis egeon 
vers l or del bois tut a tapin 
tant ke vus veez leonin 
veer queles armes il avera 
si tost cum il del tref iscera 
a mei revenez a dreiture 
tant tost cum li chevaus vus dure " 
egeon s en parti mut tost 
surveue ad trestute l ost 
e leonin est ja eissu 
de neires armes armés fu 
lance e escu neire e cume mure 
li destrers neir ke il sist desure 
la sele e le penun pendant 
par la plaine vait hobelant 
vers la cite e puis arere 
as kernels esteit ja la fiere 
e del chastel tut li plusur 
en la cite funt grant dolur 
e grant pleintes e mut hauz criz 
mut se tenent a mal bailliz 
ore quident ben en lur curage 
a tut dis mes estre en servage 
plurent dames plurent puceles 
plurent vedves e dameiseles 
plurent anceles e burgeises 
plurent vilaines e curteises 
ore quident ben par cest ultrage 
a tut dis mes estre en putage 
trestuz maldient leonin 
vedves veilles povere e frarin 
granz est li dols haut 
grant nf1 est la noise e haut nm3 li criz 
nul ne purreit li dols descrifre 
de la fere ne la grant ire 
mut grant dolur refait ismeine 
e dit ' mal enpleiei ma peine 
deus ke quis jo lasse en sezile 
meulz me venist en ceste vile 
a cele feiz estre remise 
kar fust ore le jur de juise 
si purrium senz repentir 
tuz ensemble a honur murir 
ki fol creit trovera folie 
par cel fol sui tute hunie " 
egeon ad ben entendu 
le dol le cri ke el pais fu 
e vit la gent e vit la fere 
grant eire s en revait arere 
e ad cunté a sun seignur 
les granz pleintes e la dolur 
ke fet la fiere e li barun 
' unc ne fut tel guaimentisun 
veistes vus la fiere amis 
oal tel dol ad el pais 
de noise de cri de plurer 
unkes n oi tel parler 
e leonin veiste vus 
oal cum le plus orgeillus 
kar al jur de ui seit el mund vivant 
par le pais vait hobelant 
ensement cum co tut fust son 
il set sur un neir destrer bon 
e neire lance e neir penun 
sele dunt neir sunt li arcun 
li escuz neirs ke il ad al col " 
ipomedon dit ' ore sui fol 
des ore purreie trop atendre 
la fiere se vodra ja rendre" 
sun cheval neir ad demandé 
deliverement i est munté 
e prent la lance neir el poing 
l escu neir ke est bon en bosoing 
ses humes dit ke od le herneis 
a l hor del bois venent apres 
aukes pres de lui se tengent 
queus aventures ke avengent 
e il le funt tut ensement 
cil cum quarel se detent 
ben set la veie e le chemin 
u il deit trover leonin 
ipomedon del bois eissi 
cil deus ke unkes ne menti 
de mort e de aicumbrer le gart 
mut al afere al fer gainart 
e surquidé e orgeillus 
e grant e fier e airrus 
la fiere eissir veit le vassal 
ismeine avise le cheval 
e si ad mut tost coneu 
e sout ben ke a leander fu 
conut le dirrai vus par unt 
par une esteille ke out el frunt 
nuls ne prist garde fors sul li 
ne l vout mie ben se cuveri 
ben conust ke co est sis amis 
ke od lui fut venu el pais 
le naim apele e li defent 
ke a nului ne parout neent 
la fiere prent tut a fremir 
quant veit celui de bois eissir 
e ad dunc a ismeine dit 
' ma dameisele cum jo l quit 
ke cil la li chevalers est 
ke vus guerpi en la forest 
nu l est ma dame chiere amie 
kar teus armes n aveit il mie " 
tut li poples quant l unt veu 
a genuilluns sunt tut cheu 
e prient deu le creatur 
ke il li doist bien joie e honur 
ki se cumbat pur sa franchise 
pur eus oster del cuvertise 
aukes s en esjoi la fiere 
mes co li enpeira sa chiere 
ke li vassal sunt andui neir 
si ke nuls ne purra saveir 
ke ert desus ne ki desuz 
kar deceus en erent tuz 
ismeine mut ben le savera 
vers sa dame le celera 
jo quit cument ke fut blasme 
ele en fors partireit sa dame 
kar cil est fous sulunc la lei 
ki nul autre aime plus de sei 
endreit de aver ben ne onur 
mut i mesprenent li plusur 
kar meint coveite tel bosoigne 
dunt il en ad hunte e ungoigne 
ipomedon se met avant 
e vent leonin aprochant 
leonin se arestut en pes 
si l regarda e dit apres 
' vassal se deus vus beneie 
venez vous ci par atie 
pensez vus dunc si grant desrei 
ke vus voillez cumbatre od mei 
oal pur el ne sui meuz 
vassal cum fous estes venuz 
vus venez pur vostre damage 
si n estes pas de mun curage 
vus dites veir nu sui jo pas 
jo sui de haut e vus de bas 
e de quel parage estes vus 
reis m engendra tut a estrus 
estes bastarz u muillerz 
de reine espuse fu niez 
ore me redites dans vassauz 
dunt vus est venuz cist chevauz " 
e cil li respunt ' e vus ke chaut 
mes ore l ai ci se deus me saut 
il fut mun frere le destrer 
vus i venistes de leger 
ke savez vus jo l sai mut ben 
vus n i paiastes unkes ren 
si fis par deu un coup de lance 
e vus en fetes ja vantance 
nu faz mes jo vus di tut veir 
si voudreie le vostre aveir 
mut avez a esperuner 
ainz ke le men pussez a mener 
dites dan fol creature 
volez vus en aventure 
e vostre cors e vostre vie 
pur la fiere ke est ma amie 
vostre amie n est ele neent 
ke amé l ai lungement 
e meinte peine en ai eue 
se deu plest ne l ai pas perdue 
certes si avez beaus amis 
peine e travail e li neis 
dan chevaler ne savez vus 
peca ke la euss a estrus 
se jo ben me fusse entremis 
il n est pas fors en mei remis 
kar certes suvent m at mandé 
ke sur tuz autres m at amé 
e vus quidez par grant folie 
ke ele vus seit mut leale amie 
li vilains sagement reprove 
ke li fous amanz sovent trove 
de parfunt sens ad cil petit 
ke creit quanke femme li dit 
jo euse fet peca mun pru 
mes jo voil k ele tenge sun vu 
mes nuls n ose vers mei enprendre 
la bataille pur li defendre 
e si vus i venez pur co 
pur musart naif vus tenc jo 
si peise mei de votre rage 
kar mut vus vei de bel corsage 
peise mei si par mei murez 
ffetes ben si vus en alez 
kar bonement vus doins cunge 
de vus harreie avei peche " 
ipomedon forement s aire 
ireement cumence a dire 
' dan vassal mut avez paroles 
e si sunt vilaines e foles 
n avez vus dit cest respit 
ke de fol hume vent fol dit 
quidez me vus estuteer 
par dire ne par manecer 
ore vus di ben cument ke il aillie 
la fiere n averez senz bataille 
cument est co dunc adecertes 
vus en averez males desertes 
avoi se deu plest nu l averai 
mes une ren entenc e sai 
vus parlez mut de teste seine 
ka vus poez a poi de peine 
sucurs aveir mil chevalers 
e jo sui suls e estragers 
si n ert pas grant chevalerie 
se vus si cunquerez amie 
se deu me saut " fet leonins 
' n en aiez garde beaus cusins 
ja par un de eus avereie aie 
si deive perdre la vie " 
atant se eslesse vers sa gent 
cumande ke deliverement 
se treient el bois luinz arere 
ke un sul de eus en nule manere 
ne s move pur nule ren 
cument ke il li voist mal u ben 
ses humes unt fet sun cumant 
e il se revent meintenant 
atant se sunt retrait arere 
andui sunt de hardi chere 
nul de eus n est laners ne malveis 
andui sunt fernicle e engres 
unc ne furent veus teus deus 
de si gros quers ne si cruels 
kar il sunt pruz fort e hardiz 
e de bones armes ben garniz 
e seent sur mut bons chevaus 
ore se entremettent les vassaus 
a randun se eslessent e pognent 
e par mut grant ferte se joignent 
ffort se entreferent a esleis 
des bons escuz fendent les ais 
estroent teinz e quirs e mercs 
une teise en passent les fers 
nul d eus n i est en char tuchez 
mes a terre sunt tribuchez 
mut sunt andui e legers 
remuntez sunt en lur destrers 
e s eloignent pus se revenent 
e laschen les rednes e il tenent 
od les glaives cler esmuluz 
granz coups redunent es escuz 
refausent les escuz buclers 
parmi en passent les acers 
de bons espez clers e furbiz 
nut sunt bons lur haubercs tresliz 
me fausirent mailes ne clous 
mes tant par sunt rudes lur coups 
ke hastes volent part hasteles 
e cil se tent ben es seles 
e unt des furruz trait lur branz 
e mut sunt durs e ben trenchanz 
e cumencent dure eschermie 
dunt nul d eus autre esparnie 
leonins ert de grant vigur 
pruz fernicles en estur 
ben se cumbat e vassaument 
e cil mut dur estur li rent 
tintent espees croisent fers 
vole en le feu ardant e pers 
entre eus est dure mellee 
dur capleiz dure asemblee 
dure bataille durs asauz 
dure defense durs enchauz 
dure envaie e durs les coups 
quel d eus ke ferge tost est sous 
cist fert celui e cil refert 
cist quert celui cil le requert 
des escuz faussent tent e quir 
des heaumes funt le feu saillir 
cum fu en forge de un enclume 
des estencles l erbe en fume 
merveilles ert leonins grant 
leve l escu hauce le brant 
mut esteit fors e airus 
un coup li dune merveillus 
sus en cel heame de quarters 
tut en esgrune li ascers 
pres d un quarter en abati 
ffort ert e forement le ferri 
a poi ke il ne l ad estuné 
mes ne l ad en char adesé 
par estrange esforz feru l a 
li neirs destriers agenuilla 
ismeine ki l vit si ferir 
pur ren ne se pout astenir 
un cri geta pur le vassal 
kar ele conut ben le cheval 
la fiere mut s esmerveilla 
e a ismeine demanda 
' bele sor conuissez vus 
mut avez le quer dolerus 
dame nai ne sai quel est quel 
mes de pour ai le quer tel " 
e la fiere ke co demande 
mut est sis chaitrifs quer en brande 
si resunt tuit cil de la terre 
en balance de cest guerre 
ipomedon le coup senti 
de grant ire teinst e uerti 
e li chevaus s est esforcez 
revenuz est e saut en piez 
il regarde vers le chastel 
la gent veit a chescun kerner 
e veit la fiere e veit ismeine 
ki sunt en eines e en peine 
e ces dames e genz plusurs 
e ot ces criz e ot ces plurs 
al quer en ad mut grant pite 
le bon brant furbi ad haucé 
l escu leve pur sei cuverir 
leonin fert par grant air 
el le heaume ferir le quida 
mes aukes plus bas l asena 
par ces espalles en travers 
un poi fausa li blancs hobercs 
nafré l ad e li sanc en saut 
allas quel dol si petit faut 
ke le cors ne coupa parmi 
mes li hoidz el poing li guenchi 
en glacant li culat arere 
ffendu li ad l arcun derere 
bon fut li brancz e cil fort fut 
a l arcun pas cil n arestut 
al bon detrer coupa l eschine 
al champ suz celui le sovine 
leonins a terre s estent 
en pez saut sus delivrement 
grant est e forz e vassal bon 
venuz est vers ipomedon 
od le brant trenchant d acer 
quidat ben ferir le destrer 
mes cil ad le frein resaché 
li branz entre en terre plein pie 
se dunc fust ateinz li destrers 
severé l oust en deus quarters 
ipomedon le veit trop fier 
hurté le out od le piz del destrer 
si ke a la terre chet envers 
il resaut de ire teint e pers 
e purpensa grant felunie 
od la brune espee furbie 
al bon destrer s acosteia 
entre les cengles le buta 
si ke al quer li ateinst la mure 
ke i chet e cil ki cist desure 
ipomedon en piez sailli 
l escu tint e le brant furbi 
veit le sanc ki del destrer raie 
n est merveille se il s en esmaie 
kar mut veit celui fort e grant 
de bon aleine e cumbatant 
entre eus recomence l estur 
il i out coups jeté plusur 
andui tant pruz tanz forz erent 
un seul de ceus ki s esgarderent 
ne sourent ki estut noalz 
forz e durs sunt vassaus 
mut dura la bataille fiere 
pur reposer sunt trait arere 
leonins forz e cruels fu 
apuiez se est sun escu 
ipomedon met a resun 
dit li ' mut estes mal bricun 
musarz enrevres e fous 
ne poez mes suffrir mes coups 
kar jo sui forz e fers e granz 
en estur pruz e vaillanz 
e ai vencuz plusurs medlees 
e resceu coups e collees 
e si ne quit ke ai si fort hume 
des escoce desik en rume 
si sui delivres e legers 
cors ai grant le membres pleners 
e vus estes plus febles e mendre 
de cors petit de membres tendre 
certes de vus grant pite ai 
kar ben vei e entent e sai 
ke mut estes e pruz e sage 
si reestes de grant vasselage 
uncore vus lerrai ben garir 
si mis home volez devenir 
od mei en inde vus merrai 
e riches fius vus i durrai 
e trente chasteaus en demeine 
a femme vus i durra ismeine " 
ipomedon ad respundu 
ke s a repuie a sun escu 
mut out esté esaleré 
mes ben se sent a reposé 
' bel sire ben vus ai oi 
mes ne irrat pas del tut issi 
se vus estes e forz e granz 
deus est greindres e plus pussanz 
ja verrez felun cumbatre 
pur tort lever e dreit abatre 
ke sur lui ne chet la perte 
chescun deit aver sa deserte 
ki tuz jurz fet tort de sun gre 
par mal li ert guerduné 
vus volez par force cunquere 
e a nun resun ceste terre 
a force volez femme prendre 
jo par resun la voil defendre 
fforce ne est pruz encuntre resun 
ne vers leaute traisun 
tenez me vus a treitur 
naen unkes devant cest jur 
sui le dunc ore co me est avis 
quant a tort clamez cest pais 
a tort i clamés la fiere 
kar tut en serrez mis arere " 
leonins l ot tut en fremist 
as enarmes l escu sesist 
en haut le leve ben se covere 
mut esteit apris de tel overe 
ipomedon le son reprent 
e revent vers lui ferement 
leonins est hardiz e beauz 
e cumence mut dur enchauz 
egrement asaut le vassal 
ipomedon li tint estal 
e asprement se defendi 
chescun a autre mut leidi 
des heaumes e des broines beles 
vole le fu e estenceles 
les dubles des escu roignent 
cuplent partent e se rejoignent 
des coifes des pans des hobercs 
en saut le fus ardans e pers 
li coup sunt espes e plener 
croist li fers esgrone le acer 
sovent e menu se entredunent 
mut rebaudissent e resunent 
es heaumes les merveilus coups 
dunt encheent mailles e clous 
lores fausent les hobercs safrez 
e quassent les heames gemmez 
leonins li vait mut a gref 
kar aukes li turne a meschef 
leonins fut mut adurez 
de l eschermie sout asez 
e bien aparceit erraument 
ke cil se cumbat laschement 
cum desvez le veit haster 
e le cumence a demener 
vint coups li dune de randun 
si ke il n i pout aveir andun 
entre ces coups de un sul coup rendere 
tant entendi a sei defendre 
cil l asaut forment le requert 
de un entredeus parfunt le fert 
ben haut amunt dedenz l ecu 
a peine ad le coup sustenu 
de l escu porte un chantel hors 
od les cristaus en chet li ors 
des enarmes coupa un laz 
les mailes li fausent el braz 
trop l ad trové iloc desclos 
la char entama dek a l os 
mes les os n ad il pas adesé 
li branz el poin li est turné 
e cil aukettes se guenchi 
e la grant plaie ben senti 
aukettes se effreie e se esmaie 
le sancs de sun braz file e raie 
ipomedon en cel esfrai 
regarda l anel de sun dei 
cel ke sa mere li duna 
la piere ert bone e estancha 
a se plaie la piere mist 
estanchez est li sancs remist 
leonins l ad dunt ramponé 
' vassal vus estes asené 
des ore tendrez plus bas 
de ceste place nen isterez pas 
si dirrez la recreantise 
jo vus frai tant de franchise 
pur co ke tant hardi vus vei 
vif vus lerrei partir de mei 
kar unc ne trovai chevaler 
ke jo pusse tant preser " 
ipomedon ad ire grant 
fferement regarde sun brant 
a leonin dit par irrur 
' vassal trop estes vanteur 
ja se deu plest le tut pusant 
pur vus ne serrai recreant 
ne ja pur vus en nule guise 
ne perderai honur ne franchise 
se murir dei meulz voil murir 
ke vif remeindre e mei hunir 
vassal pur coup ke jo uncore aie 
ne pur feblesce ne pur plaie 
se deu plest ne ferai vil plet 
deus est bons e granz vertuz fet 
jo crei ke il me pot bien aider 
nostre querele a desredner 
e vers vus la fiere defendre 
e granz coups cuntre granz coups rendre " 
atant leve l escu en haut 
de la plaie dunc ne li chaut 
a cele feiz veile ne sent 
del brant le requert egrement 
il esteit aukes reposez 
e cil out plusurs coups dunez 
ipomedon pas ne se feint 
en sun curage mut se pleint 
ke pur le cors de un chevaler 
e ke par un sul brant d ascer 
deust si estre demenez 
e si laidiz e si nafrez 
kar ni quidout jur de sa vie 
par esforz de chevalerie 
estre turné si a meschef 
mut li est mal mut li est gref 
e recoilt sun grant vasselage 
e asaut celui par tel rage 
ke en un randun cent coups li dune 
dunt la terre envirun resune 
par tel esforz l enchauce e chace 
de liu en autre par la place 
ke vers lui ne pout arester 
pur coup referir ne pout arester 
al drein jette ipomedon 
un fer coup en airus e bon 
del brant le fert el heame sus 
les flurs abat del heame jus 
e del heaume abat deus quarters 
del brant se tent ben li ascers 
la coife del hobercs derunt 
le quir iert vers la teste parfunt 
le char en porte en travers vet 
une curune li ad fet 
tut res a res de la cervele 
del heaume e de la coife bele 
vole li fers e li sanc saut 
jo ne quit ke unc si dur asaut 
ne si granz coups fust mes dunez 
par hume ki unkes niez 
ipomedon feit en apert 
le chef par en sun descuvert 
en ramponant li ad dunc dit 
' desoremes purrez prendre abit 
cist branz trenche ben e roigne 
curunez estez cume moine 
le peil en est nettement rees 
en sun le chef n at nul remis 
vestés froc vus avez corune 
ore poez chanter prime e nune 
ore einz amis me ramponastes 
e de ma plaie vus gabbastes 
cument ke seit de sele plaie 
une en avez horible e laie 
de medcines asez savera 
ke ceste plaie vus garra 
certes amis " fet leonins 
' n at el mund mires ne devins 
ki de la plaie sein me face 
cunquis me avez en ceste place 
cum tut le meuldre chevaler 
ke unc ferit de branc de acer 
kar senz vus unkes nee ne fu 
ki vers mei se fust defendu 
ke el mund ne purreit l um trover 
hume vivant fors vus mun per 
e la fiere ne tendra pru 
si vus ne la prendrez sun vu " 
atant ad jus le brant jeté 
mut ad segné si se ad pasmé 
quant il revent de pumeisun 
la vie demande en pardun 
hors del pais puisse fuir 
e se ost od de lui en pes partir 
' tolez vus dunc de ci vassal 
si me lessez le tref real 
u vus fustes enz herbergé 
jo l ai merveilles coveité " 
e cil li dit ke volenters 
venuz est a ses chevalers 
es nefs est entrez od sa gent 
e s en vunt tut siglant al vent 
ipomedon el champ remist 
e tholomeu ke curteis fist 
il out mut ben veu l estur 
e mut conut sun seignur 
suvent le jur aveit esté 
tristes e puis recumforté 
sovent dolenz e joius fut 
sulunc ke a sun seignur estut 
un bon destrer li ad mené 
prest e ignel tut enselé 
cil del chastel sunt en errur 
e sunt en brande e en pour 
ne sevent quel joie u doil faire 
ne quel il unt ben u cuntraire 
tristur u hait joie u deport 
mes quel ke seit u dreit u tort 
il n i avera un sul dedenz 
ki ne seit ja mut tost dolenz 
ipomedon est ja muntez 
deske a cel tref est returnez 
e recomenca estrangement overer 
uncore a q il se pot se coverir 
car il s en quide ben partir 
del pais senz sei decovrir 
quant il revunt al tref arere 
en sun ficha une banere 
neire tute sur lance neire 
tute la gent quide e espeire 
ke leonins al desus seit 
pur co ke li trefs sons esteit 
si targe lunges le vassal 
a esles broche le cheval 
as portes vent de la cite 
a haute voiz ad apelé 
e sovent a la fiere escie 
' bele ore vus averai amie 
n en poez mes fere danger 
vencu ai vostre chevaler 
ffetes tost si vus aprestez 
en inde ensemble od mei irrez 
la fiere l ot ore est desvee 
pres a pres est ore treis feiz pasmee 
ipomedon atant s en turne 
en la cite remeint meint murne 
e funt granz pleintes e granz dols 
plurent e tirent lur chevaus 
pasment plusurs e gisent freiz 
batent paumes tortent lur deiz 
crient huchent guaimentent braient 
pur lur dame forment s esmaient 
e pur eus meisme reunt pour 
tut dis quident vivre a dolur 
unc mes tel dol ne fut mené 
cum il en funt par la cite 
plurent burgeis e se dementent 
dames e puceles gaunnentent 
la fiere grant dolur demeine 
unc mes n out la meite de peine 
ke ele ore demeine kar sun voil 
en la mer se neiast de dol 
e pur veir le vus di ke ismeine 
n ad el quer gueres de peine 
la fiere ad tut sun cunseil pris 
meulz veut guerpir tut le pais 
ses chasteaus e tute sa hunur 
ke prendre celui a seignur 
mut est tost del chastel eissu 
e est deske as bateaus venu 
od lui s en vont tut li prive 
le chastel lessent esgaré 
par la fause posterne vunt 
el far entrent alez sun sunt 
ipomedon al tref remist 
e sa plaie retreindre fist 
las esteit mut si se repose 
manja e but dormi grant pose 
ke tut se senti sein e dru 
e de sun travail revenu 
un aventure vus voil dire 
pur meulz esclarzier la matire 
quant ismeine fut en sezile 
capaneus dunc en la vile 
ne fut pas cum einz oistes 
al seir quant il vint mut fut tristes 
e mut irez en sun curage 
del pais manda le barnage 
si ke il out cinc cenz chevalers 
hardiz e jofnes legers 
vers calabre tint le chemin 
pur eus venger de leonin 
un haut chemin e grant teneit 
pres del far sur la rive esteit 
il ad mut bele gent armee 
tut en resplendist la cuntree 
meint blanc escu e meint vermeil 
fflambeie cuntre le soleil 
meinte heaume e meinte brune bele 
cuntre la clarte estencele 
e reluist e meint cropere 
e venteille meinte banere 
e resplendist meint glaive agu 
meint suzsele a or teissu 
meint arcun de or e meint lorein 
sune i meint peiteral e meint frein 
le bruit la noise de cel gent 
ne se pot pas celer neent 
cil de bateaus les unt oiz 
ore se tenent a descumfiz 
e mult est pensive la fiere 
e dolente de grant manere 
e quidoent ben ke leonin 
les eust gueté el chemin 
pasmee se est e plus se pleint 
' ei deus ert ja mis dels esteint 
jo fui dolur e dolur trois 
jo voil vivre e vivre ne rois 
jo sui ma mort e ma mort fui 
jo ne puis garrir en nul liu 
ne jo en mer ne jo en terre 
ei deus tant prenez feble gerre 
ki vers mei pernez tel estrif 
si vus peise ke tant vif 
ne vus estot fors cumander 
ke jo m en nie en ceste mer " 
capaneus veit les bateaus 
mut ben chargez e bons e beaus 
ceus dedenz ad tost apelez 
' ki estes vus quel part alez " 
la fere se dresce en estant 
e respundi de meintenant 
' jo sui une maluree 
murne povere desheritee 
er fut calabre meie 
ore est autrui si tenc ma veie " 
capaneus dunc aparcut 
ke ert la fiere e la cunut 
pite ad grant a sei l apele 
' venez en ca cusine bele 
capaneus ai nun amie 
ca sui venuz en vostre aie 
vers la rive ca vus turnez 
de vos novelez me cuntez " 
la fiere dunc sa rehete 
devers cele rive se est trete 
tuit li batel a terre vunt 
ancres geittent e issuz sunt 
descenduz est capaneus 
beisez se sunt vint feiz u plus 
puis ad demandé e enquis 
cum est partie del pais 
' sire un vassal me fut venu 
mes ne sai suz cel ki il fu 
unkes a lui mot ne parlai 
ne soi ki fu ne uncore ne sai 
senz requeste se cumbati 
mes cil leonins le venqui 
od ismeine vint de sezile 
mes unc ne entra dedenz la vile 
certes mult fut pruz e fers 
hardiz e vaillanz e legers 
e bons chevaler de sa main 
mes il fut venquiz al derain 
e ne vus savez vus ki il fu 
nun veir ne l ai pas coneu " 
capaneus dit ' par mun col 
jo en oi parler de un fol 
ki la deredne demanda 
e od ismeine s en ala 
jo quit coment ke il se coverist 
ne fut pas si fol cum se fist 
e si vus dirrai uncore plus 
ne se poust si coverir nuls 
se ne fust li druz la reine " 
idunc suspire la meschine 
' par la fei ke dei deu " fet cil 
' mun escient ke co fu il 
e co il fut co co est grant damage 
kar trop fut de grant vasselage " 
a sa gent dit capaneus 
' de cest liu ne se move nuls 
ffors sul iceus ke od mei merrai 
dreit vers la cite me trerrai 
oir noveles e enquere 
ke leonins fet en la terre " 
la fiere lesse sur la rive 
dis chevalers od lui en meine 
il est mut en haste venu 
el champ u la batalle fu 
cum il eissi de la forest 
ipomedon ert trestut prest 
de aler s en celeement 
armez esteit mut gentement 
e seeit sur un neir cheval 
sun chemin acoilt vers un val 
capaneus l ad veu ja 
ses chevalers tost apela 
' veez la " fet ' leonin 
tut sul traverse cel chemin 
ne veit od lui un sul des sons 
creire devez ke deus est bons 
ore n i ad nient de l atendre 
surpris l avum ore le alum prendre " 
capaneus se esmot atant 
des esperuns fert l alferant 
en haut se escrie ' esteez esteez 
ki estes vus ke la alez " 
ipomedon aukes se esmaie 
aukes est grevez de sa plaie 
ore quidout estre malbailli 
e ben entent estre trahi 
kar il dutout ke leonin 
eut fest gueiter cel chemin 
n out fors sei quart de chevalers 
il se arestut kar mut fut fers 
kar cele feiz ne unkes nul jur 
de champ ne fui pur pour 
e meulz voilt estre iloc oscis 
ke l um le die eu cel pais 
ne ja sa chere tel amie bele 
nen orra de lui tel novele 
lores s arestut quer li revent 
capaneus de loinz se tent 
e li demande ki il est 
e ki il quert en cel forest 
cil respunt ' jo sui leonin 
la terre est meie e le chemin 
si dei ben aler senz cunge 
kar par mun cors de la desredne 
e la fiere e tut le pais 
vers un vassal ke ai hui oscis 
ke dites vus cum avez nun 
capaneus apele l um 
avez vus nun capaneus 
alez vus en n i prendrez plus 
si ferai vasal par mun chef " 
ipomedon tut a mal chef 
estot iloc od eus cumbatre 
kar il sunt unze e il fors quatre 
capaneus atant i point 
e a ipomedon se joint 
ipomedon fut bon vassal 
mes la plaie li fist grant mal 
purquant mut ben l a feru 
del col li port sun escu 
la lance vole par asteles 
andui se tenent ben es seles 
ses treis cumpaignuns furent pruz 
as armer hardiz e estuz 
chescun i ad le sun feru 
a terre mis e abatu 
mes ourent chevalers plus 
tost sunt rescus e munté sus 
e grefment les unt assailliz 
od les branz trenchanz e furbiz 
estrange estur lur unt liveré 
il les unt ja aviruné 
si ke il unt ja par grant esforcz 
les deus de ses cumpaignuns morz 
ke ne li remist ke li uns 
de ferir se peine chascuns 
ipomedon ben se defent 
e mut se cumbat vassuaument 
se il n eust tant sanc perdu 
vers eus se fust ben defendu 
e nepurquant si ad des dis 
tut les quatre meillurs oscis 
e l un des sis ke remis sunt 
ad ferru tres parmi le frunt 
ke a la terre le estendi pasmé 
mut fut leidiz e defolé 
me fut pas mort mes quant revint 
od la bone espee ke il tint 
le neir cheval ke mut fut bon 
acura suz ipomedon 
ke il entre eus a pie remis 
a poi ne l ourent dunc cunquis 
kar n ad el mund si alosez 
ke ne pusse estre surmenez 
ore li est le defendre gref 
kar il se cumbat a meschef 
il ad tressailli un fosse 
a un chedne se est afusté 
e a merveille se defent 
e il l asaillent egrement 
le chapleiz est durs e fort 
del ferir n i ad nul deport 
mort li unt sun cumpaignun 
e il li vunt tut envirun 
seignurs ne vus esmerveillez pas 
se il est ja mut atent e las 
purquant estranges coups i doune 
la terre e li bois en resune 
lunges durat li chapleiz 
kar tuz sunt chevalers esliz 
vole le feu volent estenceles 
des espees cleres e beles 
cheent mailes fausent hobercs 
e les choifes tut en travers 
quassent heames ki cler replendent 
les targes e les dubles fendent 
vers eus forement se defent 
unc ne l fist si mun escient 
si ke a cest jur hume terrestre 
de la manicle del poing destre 
est ja rumpue la coreie 
le laz e le fresel de seie 
si ke sa main nue remist 
l anel parust ke al dei li sist 
capaneus ben l aparcut 
l anel ad veu si l conut 
tut se espert e li chef la chere 
un petitet se est trait arere 
sis quers volette e est en grande 
a tuz ces cumpaignuns cumande 
ke il se treient un poi en sus 
dunc parol capaneus 
' suffrez dan chevaler suffez 
un petitet a mei parlez 
dites veir sire chevalers 
dites mei veir beaus amis chers 
par cele fei ke a deu devez 
la verite ne me celez 
cel anel d or ki vus duna " 
ipomedon en pes se esta 
de la parole esteit bais 
ke sa mere li dist jadis 
cil ki cel anel conustreit 
ben soust sis freres serreit 
capaneus pensif le vit 
plus en haste parole e dit 
e requert pur l amur sa amie 
ke il de l anel veir li die 
ipomedon l oi parler 
de la ren ke il pot plus amer 
' sire " fet il ' al men espeir 
de l anel vus dirrai tut veir 
ma mere le me devisa 
le derein jur ke il devia 
beaus amis ki fut vostre mere 
par fai reine de puille ere 
ke dist quant l anel vus duna 
ja dist ke cil ki l conustra 
pur veirs mis freres ert enfin 
par deu estes vus leonin 
pur la creance ke tenez 
le veir me dites ne l celez 
certes nu sui sachez de fi 
ke hui bataille le venqui 
e ore m en voleie partir 
del pais senz mei descoverir 
bel sire " fet capaneus 
' pur deu avant me dites plus 
dunt venez vus u fustes nié 
u avez vus plus cunversé 
jo l vus dirrai en vadlettage 
servi la fiere od bone curage 
tant la comencai a amer 
ke d iloc me estot turner 
pus me retint od bel herneis 
mis sires vostre uncle li reis 
en la forest par vus amis 
e cumpaignuns fumes jadis 
ben seustes e par vus fu 
l um me tint chevaler e dru 
la reine si ke li reis 
e tuz me tindrent pur malveis 
pus alai al turneement 
cum vus savez covertement 
od blanc destrer od sor od neir 
vus en savez le veir 
kar al quart jur quant m en alai 
par mun oste les enveiai 
al rei a noz autres amis 
en haste guepi cest pais 
puille trovai tut senz cumfort 
kar jo trovai mun pere mort 
de mes humes pris mes humages 
mes ne fut dunc teus mis curages 
ke me feisse curuner 
einz voil de terre en terre aler 
senz mei descovrir querre pris 
ore sui aparceuz m est avis 
si m ait deus co peise mei " 
fet capaneus ' e pur quei 
vus avez tort nus eimes freres 
mes nus eumes divers peres 
mes nus une mere avon 
de cel anel li fis le dun " 
atant la brant jette en la place 
l heaume gemmé oste e deslace 
ipomedon i at autel fet 
l escu a terre chaer let 
plurent de joie e de pie 
mil feiz se sunt entrebeisé 
ne quit ke james nuls hom oie 
parler el mund de si grant joie 
cum li dui frere funt entre eus 
del tut ublient lur granz dols 
e lur cumpaignuns ki co virent 
grant joie e grant leece firent 
mut sunt li dui frere joiant 
e mult s entrefunt bel semblant 
mut recordent lur aventures 
e lur tres granz enveisures 
il n ad si felun quer el mund 
ki veist la joie k il funt 
ke d eus mut se rehetast 
e de la pite ne plurast 
un cumpaignun capaneus 
jo quit k il out nun perseus 
vassal esteit pruz e leger 
e seeit sur un bon destrer 
ben out entendu lur resun 
k iloc s en turne a esperun 
parmi le bois se met el val 
n esparnie pas le cheval 
vers la rive s en vet tut dreit 
e la fiere ja l aparceit 
' deus " fet ' jo vei un venir 
e fet grant semblant de fuir 
capaneus est assailliz 
u cel tirant les ad murdriz 
armez vus chevalers armez 
e vostre metre sucurez " 
entre eus est noise grant 
cil chevaler se vunt armant 
mes einz ki muntez i seit nuls 
es vus iloces parseus 
la fiere li dit ' queus noveles 
certes ma dameisele beles 
unkes de l hure ke nasquistes 
si delitables nen oistes 
amis est dunc mort leonin 
certes oal mort est enfin 
ad le dunc mort capaneus 
nenal par fei " fet perseus 
' ki dunc certes il fut oscis 
einz k il venist en cest pais " 
la fiere se esfraie e demande 
kar del saveir est mult en grande 
' bele se bon gre m en savez 
mut bones noveles orrez 
dites amis jo volenters 
ma dameisele uns chevalers 
venuz est de estrange pais 
cil vus ad leonin oscis 
ne vus fist le veir acreire 
quant leva sa banere neire 
quidastes co fust leonin 
il se coveri kar a tapin 
s en ala quant nus i venimes 
a lui lunges se cumbatimes 
il n i out od lui gueres gent 
mut se defendi noblement " 
la fiere de parfunt suspire 
e pensa mes ne l volt dire 
' ha deus car fust co mis amis 
mes ne sai se il est mort u vifs 
issi se soleit coverir 
e sul aler e sul venir " 
puis demanda a perseus 
' savez vus de lui neent plus 
bele oal dite dunc amis 
il fut od vus vadlet jadis " 
la fiere le ot le quer li tremble 
de plus oir trop lunc li semble 
' avant dites beaus chers amis 
bele il parti de cest pais 
par achesun de trop amer 
jo li oi oreinz cunter 
a vostre uncle pus a palerne 
vendi veissie pur lanterne 
iloc se fist dru la reine 
il n i out dame de meschine 
chevalers vilains ne curteis 
ki ne l tenist a fin malveis 
ne l fut pas car celeement 
ffut treis jurz al turneement 
primes blanc puis vermeil pus neir 
il s en esvani chescun seir 
puis ad esté en meint empire 
il est de puille reis e sire 
ne serrés pas desparagee 
se a lui bele estes ottriee " 
la fiere pense en sun curage 
' kar fust ore fet le mariage " 
dameiseles " fet parseus 
' uncore ad il pur vus fet plus 
pur vus se fist rere le col 
pur vus se fist tenir pur fol 
pur la deredne pur vus feire 
pur vus ad eu meint cuntreire 
pur ad suffert meinte peine " 
a cest mot suspirat ismeine 
en sun quer pense ' ore est issi 
pur ce tui sui jo senz ami " 
pus dit ' dame fut unc nul teus 
ke el mund fust niez de homes morteus 
ki si erra lunges od mei 
ke unc ne me mostra sun segrei 
mut at atendu e suffert 
mut se est pur vus tuz jurz covert 
quanke vus dis est avenu 
ore purrez aveir vostre dru 
e deus le me doinst se il li plest 
e a lui quer ke il ne me lest " 
capaneus ipomedon 
quant unt enveisé a lur bon 
sur lur palefreiz sunt muntez 
deske la cite sunt alez 
tost i est la fiere mandee 
ele se est del venir mut hasté 
mut desire veer celui 
dunc ele ad eu meint ennui 
coment ke il seit de comencail 
mut valt bone fin en travail 
kar m est vis trop sert malement 
ki a derein nul bien ne prent 
mal emplie sun bel servise 
ki ren ne trove de franchise 
ki aime e sert hume felun 
mut avera feble guerdun 
la fiere est el chastel venue 
ipomedon tost la salue 
od voiz tremblante il ne pot mes 
sis quers volette e li faut pres 
kar co est la custume entre amanz 
ki sunt esluignez plusurs anz 
quant une feiz venent ensemble 
lur quer tressaut fremit e tremble 
e lur pensers venent e vunt 
a grant peine sevent ke il funt 
la fiere esteit si esbaie 
ke un sul mot ne respundi mie 
ainz l esgarda pitusement 
mut se entrebesent dulcement 
lur quer al beser perdu ourent 
grant pece apres parler ne pourent 
sovent vent apres grant destrece 
joie e dedut e grant leece 
e por co dit li vilain veir 
' l um ne deit dolur surdoleir 
ne nule joie surjoir 
ke apres dol pot joie venir 
e apres joie grant dolur " 
cest avent suvent en amur 
la joie est granz enz el chastel 
il n i*ad nuls ne seit mut bel 
en la terre en la cite 
ke ore quideit estre apres trové 
par tut en vet la renomee 
grant joie funt en la cuntree 
heitez sunt tut cil de honur 
mut le desirent a seignur 
mut li rendent merciz e grez 
de servage les ad ostez 
al demain quant l albe brande 
capaneus sun uncle mande 
par les escriz li ad mandé 
cum unt le vassal recoveré 
e si li manda ki il fu 
quant li bons reis l at entendu 
pus ke il fut niez ne fut si lie 
tost ad sun eire apareillé 
e vers calabre est esmeu 
unc fina si ke il fu 
assemblez sunt tuit li barun 
li resi comence sa resun 
dit lur ' seignurs ceste cuntree 
est trop senz seignur esgaree 
m est avis s il vus vent a gre 
vus l avez mut ben recuveré 
dunt la fiere pas ne freindra 
sun uncle devant vus voa 
ke el mund n ad meuldre chevaler 
plus pruz plus saives plus fier " 
tuit li barun a voiz se escrient 
e le rei requerent e prient 
ke tost face le mariage 
kar de lui l unt tuz en curage 
ipomedon l entendi bien 
' sire rei oez une ren 
de puille sui reis clamez 
ne sui pas uncore curunez 
ne voil pas par ma enveiseure 
en pris aver ai mis ma cure 
jo ai vostre nece mut amee 
plus ke femme ke unkes fu nee 
e pur co voldreie a honur 
s il vus plest tut a un jur 
porter corune en ma cuntree 
e ele adunc fust espusee 
e si vus requer reis preisez 
se il vus plest ke vus i vengez " 
li reis entent ke il ad resun 
si ottrient tut li barun 
ne sunt gueres lunges remis 
od grant bruit issent del pais 
e sunt en puille tut venu 
u richement sunt receu 
a barlet fut grant asemblee 
iloc est la fiere espusee 
unc deus ne furent asemblez 
ki tant se fussent entreamez 
jo quit ke ele out sun vu tenu 
kar deske adunc pucele fu 
e de lui le requit jo bien 
ke unc ne se entremist de cel ren 
andui co quit saveront asez 
einz ke li gius seit tut finez 
kar l um pot saveir cel mester 
senz aprendre e senz ensegner 
e il ne pot autrement estre 
kar n i valt ren trop prive mestre 
chescun de cez ad ben gardé 
a autre sa virginite 
ore se entraiment tant par amur 
ke il se entrefoutent tute jur 
asemblé sunt li dui amant 
mut est entre eus la joie grant 
les noces durent ben deus meis 
e puis si s en alat li reis 
e tuit li autre sunt parti 
li reis a ceus ki l unt servi 
ad mut ben rendu lur servise 
a tholomeu fist grant franchise 
il li ad fet espuser ismeine 
pus out burgoine en sun demeine 
si reduna a egeun 
la terre ki amphiun 
al vadlet ki l servi as guerres 
en plusurs lius par plusurs terres 
granz fius en puille li duna 
bons quatre chasteaus li ferma 
n out od lui si malveis garcun 
ke il ne dunast sa guareisun 
encemble furent ces amanz 
od grant joie par plusurs anz 
unc tant cum vie lur dura 
l un de eus l autre ne cureca 
mes tuz jurz en grant delit erent 
e mut beaus enfans engendrerent 
de ceste estorie ki ai ci faite 
est cele de tebes estraite 
a thebes fut ipomedon 
aillurs querrez si vus est bon 
cument ilokes li avint 
ne vus dirrai pas ke il devint 
kar tant cum il unc vesqui 
ffut il pruz e fier e hardi 
e ki plus en vait demandant 
querge autre ki li die avant 
ceste estorie vus ai desclose 
hue s en test e se repose 
hue de rotelande dit 
e vus mustre par cest escrit 
k unkes pus cel tens ne fut niez 
ne chevaler ne clerc lettrez 
ki del tut senz faire sun bon 
amast cum fist ipomedon 
ipomedon a tuz amanz 
mande saluz en cest romanz 
par cest hue de rotelande 
de part le deu d amur cumande 
desoremes lealment amer 
sens tricherie e senz fauser 
e se nuls de amer se retrait 
devant co ke il ait sun bon fait 
enfin cil ert escumengé 
e puis si ait plener cunge 
de enveisir la u il purra 
asouz ert cil ki plus avera 
a credehulle a ma meisun 
chartre ai de l absoluciun 
se il i ad dame u pucele 
u riche vedve u dameisele 
ne voille creire ke jo l ai 
venge la jo li musterai 
ainz ke d iloc s en seit turné 
la chartre li ert enbrevé 
e co n ert pas trop grant damages 
se li seaus li pent as nages 
