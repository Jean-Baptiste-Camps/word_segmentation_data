descrite avons la de merci 
e translatee ainsi com si 
entrinement la veire ystoire 
del dialoge seint gregoire 
autresi com ele est descrite 
de lui meisme en ordre e dite 
mais veirement si com jo quit 
trop par sereit li fruit petit 
d icest nostre tant grant labor 
si feissons tel desenor 
a celui qui por nos enprist 
einsi tres grant oevre e parfist 
qe par folie ou par paresce 
par negligence ou par destrece 
trespassissons com sourz e muz 
sa vie e ses seintes vertuz 
car veirement si com jo crei 
si chasqun senglement par sei 
d icels dom faite est mention 
el dit dialogal sarmon 
fust a gregoire acomparé 
lui trovreit al plus haut degre 
e soi de loing en bas gisant 
nis toz li petit e li grant 
s od lui fussent ensemblement 
mis en balance unaiement 
plus n avroient vers lui foison 
n en semblant n en compareison 
n en charite n en patience 
n en mours n en vertuz n en science 
quel les esteilles al soleil 
e por co seingnors uimes veil 
si vos moi deingnez escouter 
quei qe seit un poi translater 
des vertuz de sa seinte vie 
car sachez ne vos pramet mie 
qe totes les veilge avant traire 
q ico ne porreit nus oem faire 
sanz co qe deu ne l espirast 
de sa grace e endoctrinast 
qui totes les qenoist a dreit 
com cil qui quanq est set e veit 
mais une partie en trerrai 
en ordre si com les trovrai 
el livre de sa vie escrites 
deu donst q es puessent estre dites 
einsi q a lui tourgent a gloire 
e a l enour de seint gregoire 
e a nostre commun profit 
amen co donst seint esperit 
romeins ereit de grant parage 
d art philesophes seint e sage 
gregoire fiz danz gordien 
de rome noble citeien 
e de la seinte silvia 
qui en son ventre lu porta 
l iglise de rome gardot 
pape apostoile com de plot 
treze anz entiers sis meis diz jours 
en tens de treis empereours 
fouqes tyberes e morice 
dom chasqun fut de grant justice 
de senatours ert engendré 
trestot sis nobles parente 
tant noble quant religious 
a deu e al secle amorous 
car li quart papes danz felis 
qui tant par ereit de grant pris 
sainz oem sor totes riens e saives 
a cestui gregoire ert besaives 
e la virge beneuree 
tarsilla de deu tant amee 
q en trespassant d iceste vie 
el ciel oit la melodie 
des angles e jhesu crist vit 
si com el dialoge est dit 
sa ante ereit soer a son pere 
d ital parage enourez ere 
gregoire li beneure 
mais molt plus de la grace de 
car ceste double noblece 
avancot en maire hautesce 
en sens en oevres en vertuz 
tant qe sis noms est reqenuz 
par tot lu mont e seint clamez 
dom gregoire est a dreit nomez 
qui entent l interpreteison 
par dreite devination 
car en grec dit gregoire itant 
com en latin li plus veillant 
qui tant s avance e s appareille 
qe por soi e por autres veille 
e veirement al men avis 
onc nom plus proprement asis 
ne fut qe cist ereit en lui 
car onc uns oem melz de cestui 
en totes guises n acomplit 
co qe cist nons gregoire dit 
co poet voier apertement 
en sa doctrine qui l entent 
com por les autres laborot 
quant por soi meisme veillot 
car co q as autres enseingna 
en soi meisme demoustra 
por itant di des quant sa vie 
moustrot sa doctrine acomplie 
tant q en ses oevres pot prover 
quanq as autres vot enseigner 
q asez veilla por soi meisme 
d autre part quant tant ert seintisme 
q as autres enseingner poueit 
quanq en oevre moustrer voleit 
qe ne veillot pas soulement 
por soi meisme senglement 
ainceis fut por toz ceus veillanz 
q en deu furent par lui creanz 
or oz com despendit son tens 
en enfance ert maur de sens 
joeve ert de corporal age 
en sens morigerat e sage 
les saives les religious 
oir e sivre ert desirous 
e por tant a ceus s aerdeit 
les quels plus saives espereit 
si ert nis tant pleins de la de grace 
ou q il onc fust en quelqe place 
q il pot entendre e retenir 
quanqe des saives pot oir 
quanqe des saives pot aprendre 
tot pot retenir e entendre 
erraument sanz offension 
de doute ne de question 
e por co quant a age vint 
tant par saivement soi contint 
q en tot lu mont de lonc en le 
ne pot sis per estre trové 
n en sens ne en vertuz n en mours 
car tant devint saives doctours 
qe quanq en enfance apris ot 
en vives oevres demostrot 
quanq einz de bien ot retenu 
des quant a age ereit venu 
trestot despendit largement 
od grant usure en tote gent 
od grant usure di por tant 
qe qui son sens vait despendant 
quant plus despent plus i gaaingne 
car melz set co qe plus enseingne 
e veirement si com jo quit 
onc nul vivant ne despendit 
plus beau son terrien aveir 
com fist gregoire son aveir 
car tant ert douz e aimable 
saive en sa doctrine e resnable 
com s en deu meisme abitast 
qui parmi sa bouche parlast 
e veirement co n est pas doute 
a nuli qui de foi eit goute 
qe quanqe par lui est escrit 
ne seit fait par seint esperit 
co poet saveir qui en prent cure 
qui garde en sa seinte escriture 
car tant est pleine de doucor 
de sens de divine savor 
qe riens al monde ne set al 
fors lu regne celestial 
uimes orrez quele ert s entente 
tantost q il parvint a juvente 
e s enfance ert tote passee 
tant q il fut ja mis a l entree 
tot dreit enz en la fourcheure 
de la lettre e de la figure 
la quele en sen d umein age 
trova pitagoras li sage 
errant lu destre raim choisit 
e lu senestre deguerpit 
car lu secle prist a fuir 
si mist el ciel tot son desir 
lu secle od toz deliz charnaus 
qui tant sont decevanz e faus 
guerpit de trestot son poeir 
si se prist a l entrin al veir 
al regne deu del ciel en haut 
qui toz tens creist e ja ne faut 
son quer afichot fermement 
e co fist tant discretement 
qe tot eust il ferm porpos 
neporquant onqors soi tint clos 
bien longement en atendant 
q onc n en fist chiere ne semblant 
q il fust ne mué ne changié 
ne de moine estre encoragié 
car veirement si com jo quit 
moine estre en seculer abit 
e deu servir priveement 
mielz esperot qe autrement 
por tant son porpos respeita 
com cil qui melz faire espera 
por que q en habit seculer 
peust acomplir son penser 
mais a co q einsi porloingnot 
ico qe sis quers desirot 
es vos la seculere cure 
soccreistre tant a desmesure 
de jor en jor deversement 
sor lui e tant espessement 
q estortre ne pot a nul foer 
q il n i fust retenu de quer 
tot a enviz ou volentiers 
quelq il lu fust ou vils ou chiers 
por q i feist longe demere 
a tant q un jor mourit sis pere 
com toz ferom quant deu voudra 
qui vifs e morz en sa mein a 
e danz gregoire ilors recut 
entrinement quanq aferut 
a l eritage com dreit eir 
terres afiemenz aveir 
or argent pierres pretioses 
homages pecunes coitouses 
rentes noblesces granz baillies 
e meintes autres seingnories 
dom lonc sereit li aconter 
qui totes les vousist numbrer 
mais quei q onc del numbre en seit dit 
li serf de lors quant ico vit 
q il en pot faire son plaisir 
tantost ne soi pot plus tenir 
q il ne mostrast tot en apert 
co q en son quer tant longes ert 
concelé devant icele houre 
car erraument e sanz demoure 
de l aveir qui lu fut remis 
funda des abbeies sis 
enz en la terre de sezile 
pues fist la setme enz en la vile 
de rome en l enour seint andre 
deu apostre beneure 
enz en son propre patremoine 
ou sei vestit l abit de moine 
e del secle eschapa tot nu 
ou ainz fut enviz retenu 
mais avant q il soi rendesist 
tant donot e tant en i mist 
del soen es ainz dites iglises 
e freres e rentes asises 
qe toz porent souffissaument 
deu servir enoureement 
tot einsi quanq ot despendit 
e pus s alme od son cors rendit 
entrinement el deu servise 
en cele devant dite iglise 
la quele ot faite en la cite 
de rom el nom de seint andre 
en sa propre posession 
sugget a danz hilarion 
qui fut sis abes premerain 
e pues a danz maximiain 
qui amdui furent esprovez 
religious seinz e senez 
a ces deus ert obeissanz 
od plusors autres deu servanz 
gregoire en ordre en patience 
deciple plein de sapience 
com cil qui n ot autre desir 
fors qu a deu soul peust servir 
mais veirement pues en apres 
quant deu vot q eust maire fes 
ja seit ico q amast melz estre 
deciple obeissant qe mestre 
maistre estre pas ne refusa 
ainceis quant deu lui apela 
par lu commun assentement 
de toz ses freres umblement 
de lor almes recut la cure 
od conscience seine e pure 
si ert par commune eslection 
abes sacrez de sa meison 
quant gregoire ere abes sacrez 
si ainz cele hore fut celez 
n en mours n en vie n en vertuz 
des donc fut en apert qenuz 
car tant prist a sa char danter 
par veiller e par jeuner 
par estude e par oreisons 
par lermes e par afflictions 
e par divers autres labors 
sanz cesser de nuz e de jors 
einsi com la desus est dit 
al dialoge avant descrit 
q il chait par vive destresce 
el mal qui les viailles blesce 
celui qui la grezesche gent 
sincopin cleime proprement 
co est li mal des trencheisons 
qui met la gent en pasmeisons 
de feiblesce et de vanite 
de cestui fut li ami de 
qei par grant abstinence dure 
qei par travalz de desmesure 
tant par ateint e acoru 
qe s estre hore ne fust peu 
plus sovent qe li autre frere 
tant maz e veins e feibles ere 
qe non soul pas ne pasmereit 
ainceis nature en lui faudreit 
q a force mourir l esteust 
si plus sovent peu ne fust 
s en fut molt entrepris e maz 
atant es vos lu seint sabaz 
des seintes paskes sorvenir 
dom molt sei prist a dementir 
por q il voieit nis les enfanz 
meismement cel jor jeunanz 
e a lui coveneit manjer 
estre houre ou par force pasmer 
s en fust sachez molt esmeu 
tristes dolenz e irascu 
quant apela danz eleuthere 
qui ja d ispolite abes ere 
mais donc moine ert de sa meison 
icist eleuthere par nom 
un mort jadis resuscita 
e por itant lu amena 
a cele houre ovec sei gregoire 
priveement en l oratoire 
si l en requist por de amor 
q orast por lui deu q icel jor 
veaus non trespasser lu donast 
q od les enfanz lu jeunast 
mais ne demoura fors brefment 
puesq is orent ensemblement 
amdui tant com lor plot oré 
quant gregoires li ami de 
tant fort e legier sei sentit 
qe s il vousist sanz nul respit 
jeuner jesq a l endemein 
tant sei sentit vigrous e sein 
bien lu pot faire sanz nul gref 
del mal del ventre ne del chief 
si q il soi merveilla de sei 
comment co pot estre e par qei 
q il ne mangot com il seut faire 
ne voeil d ico plus avant traire 
car il meisme asez reconte 
a quei cele aventure amonte 
enz el tierz livre renomé 
del dialoge translaté 
la ou par sa raison escleire 
les vertuz del dit eleutheire 
co poet asez chasqun voier 
por q il voilge tant travaillier 
q iloec en dreit lu deinge querre 
mais iceste avant dite guerre 
la quele encontre enprist 
ja seit grant ennui lu feist 
onc por co ne fut plus oisdif 
ainceis ert tant plus ententif 
nut e jor d orer e de lire 
ou d estudier ou d escrire 
si q onqes ne cessa nule hore 
qei feroie plus de demore 
de reconter com pues vesqit 
com nostre sire lu rendit 
por son servise sa merite 
gregoire en cele iglise ainz dite 
lonc tens tot aresié maneit 
ou de cru leum lu pesseit 
la seinte silvia sa mere 
quant un jor en guise d un frere 
lui trovot un angle escrivant 
qui bien resemblot par semblant 
uns oem qui fust de mer jeté 
de peril de mort eschapé 
la nef de qui fust perillee 
par tempeste de mer brisee 
cist itel lu appareisseit 
la ou par costume escriveit 
si lu requist por de amor 
q eust merci de sa dolor 
pitousement od voiz plorable 
gregoire qi fut merciable 
douz francs pitous e deboneire 
tantost sanz demorer en eire 
sis deners trest de s aumosnere 
si lu donot od franche chiere 
e cil ilors graces rendant 
partit de lui liez e joant 
mais ne demora fors briefment 
quant eis le vos tot freschement 
un autre jor a lui venir 
si se perneit a dementir 
e se pleinst qe poi ot recu 
encontre ico q ot molt perdu 
e gregoire erraument regiers 
lu donot sis de ses deniers 
doucement e de quer verai 
e li perillié sanz delai 
merciz rendant s en vait joious 
mais el tierz jor este le vous 
tot de novel par devant lui 
pleingnant e plorant a ennui 
com s il eust tot oblié 
quanq il lu ot ainces doné 
e dist ' por amor de beau sire 
qui en son regne lu vos mire 
e por la salu de vostre emme 
qe deu la defende de blemme 
e de damage e de pecchie 
aiés merci del perillié 
de ma mesaise e de ma perte 
qui tant par est dure e aperte 
aiez por seinte charite 
compassion e piete 
se me fai consolation 
de quei qe seit de vostre don 
dom mis doels seit asouagiez " 
gregoire atant s est esbrusciez 
com oem de charite espris 
douz merciable e francs e pis 
e dist a son chamberlenc lors 
' va tost e sis deners onqors 
lui aporte si tu les as 
sire " fist s il ' jo n es ai pas 
si deu me saut n or ne argent 
tant dom negun confortement 
lu peusse a ceste hore faire " 
lors fut gregoire en grant arvaire 
des quant soi vit en tel destreit 
car d une part pitous ereit 
e d autre triste e angoissous 
del povre qui vit soufreitous 
e de sa destresce demeine 
neporquant a la fin aceine 
regiers son chamberlenc a soi 
si lu dist ' va tost par ta foi 
si cerche par trestot laienz 
huges almaires vestiments 
si riens par aventure i truisses 
dom lu reconforter peusses 
q il ne s en aut triste e plorant " 
atant respondit li servant 
' sire sachez qe des pieca 
enquis ai trestot quanq i a 
mais veirement dener ne maille 
n i troefs ne nule rien qui vaille 
n en robe n en veisselement 
estre l escuele d argent 
la quele a vostre maladie 
de legun sovent replenie 
vos tramet vostre bone mere 
donc " dist gregoire od bele here 
' va donqes tost e si l aporte 
al povre qui se desconforte 
q is eit seveaus de tant solaz " 
co q il ot dit fut fait viaz 
einsi com il l ot commandé 
e cil qui ert povre quidé 
la recut s acuillit sa voie 
graces rendant od molt grant joie 
mais jo quit quant repeirira 
de chef rens maes ne li querra 
ainceis lu voudra sanz mentir 
quanq ainz lu a donné merir 
a quei vos tendroie lonc tens 
mais tant par eroit en toz sens 
gregoire espirez de vertuz 
de miracles seinz reqenuz 
enpres la visitation 
de l angle dom faz mention 
qe tut cil qui od lui vivoient 
tot autritant lu redoutoient 
com s il fust per a seint andre 
qui de s eglise ert avoué 
en icel tens vindrent a rome 
com onqorors font par costome 
gens marcheanz od divers mers 
s amenoient prisons e sers 
entre autres merz plusors a vendre 
quant un jor estes vos descendre 
gregoire lu dit deu servant 
par cele feire en trespassant 
e si tresvit com a deu plot 
qui a cel hore l amenot 
ne sa quanz joevnes jovencaus 
de cors gens acesmez e beaus 
d oneste vult de douz viaire 
od chevelure crespe e vaire 
venaus entre autres merz plusors 
si dist as marcheanz ' seingnors 
dites me veir ne l me celez 
icil serf dom sont amenez 
de quel liu e de quel pais 
sire par deu lu poestis 
qui nos i donst bone gaaingne 
is sont de l isle de bretaingne 
e sachez teles cheres ont 
tut cil qui de la terre sont " 
co respondent li marcheant 
' e sont icele gent creant " 
dist seint ' e crestiens 
ou is sont onqorors paiens 
crestiens " font s il ' sire is non 
ainz creient onqore en mahon 
ne seivent q est crestiente 
mais beaus sont e de grant bonte 
co vos osom ben afermer 
q en tot lu mont ne fust lor per 
s is fussent fors de paienisme 
e creussent en deu l autisme 
e en jhesu qui est li sire " 
a cest mot de parfont sospire 
e it ' ha las ha las 
qe li aversier sathanas 
regne entre si bele gent 
molt par est grant doel veirement 
qe nostre sire n en prent cure 
de gent de si bele figure " 
lors regiers les commence enquerre 
' la gent " fait s il ' d icele terre 
quel nom ont comment sont clamez 
engleis " font s il ' sont apelez 
par icest nom sont requenuz 
tant com li mont s est estenduz " 
a tant respont li deus amis 
' ben est si deu me saut asis 
itel nom en itale face 
por que deus i meist sa grace 
angles semblent volt d angles ont 
portant engleis ben nomez sont 
ben parroient angeliens 
por q is fussent bons crestiens 
molt avendreit angles por veir 
engleis a compaingnons aveir 
e quel nom ont li paisanz 
don eissuz sont tant beaus enfanz 
nomez sont " font s il ' deiri 
ben sont nomez a de l afi " 
respont li ami de gregoire 
' car par la de grace a grant gloire 
de l ire de seront attreit 
portant est cist nons asez dreit 
car deiri voelt itant dire 
q treit seront de la de ire 
e coment est nomé li rois 
qui regne sor les diz englois 
clamez est " font s il ' aelle 
e cest rest bons si me gart de " 
respont gregoire qui s en jue 
' por poi q il n a nom allelue 
' ben deit loer son creatour 
gent qui si cleime son seignour 
car aelle dit deu loer " 
tot einsi si prist a joer 
gregoire od les diz marcheanz 
por les venauz engleiz enfanz 
e sachez ben veraiement 
qe molt fut en grant pensement 
comment a deu les gaaingnast 
ja seit co q einsi s enveisast 
e co tot erraument mostra 
car tantost a la pape ala 
qui donqes fut beneit par nom 
e d ico lu mist a raison 
si lu prist nis a deproier 
por de q il deingnast envoier 
des preechors en engleterre 
engleis a la de fei conquerre 
si fist asez plus qe n ei dit 
car erraument des quant il vit 
qe nul des clers aler n i vot 
hardiement com oem devot 
poroffrit sa propre persone 
e dist ' beau pere car me done 
congie de faire icest message 
li papes ert discret et sage 
car ja seit qe la laie gent 
e trestot li clerz ensement 
reclamassent toz en contraire 
disanz qe ne l dut sanz eus faire 
neporquant por qei li serf de 
tant volentrifs e de bon gre 
al message aler desira 
lu congie tantost li dona 
si requist deu d entente pure 
q a lui donast bone aventure 
lors quant ot lu congie 
tantost se mist joious e lie 
vers engleterre enz el chemin 
mais veirement a la parfin 
quant li romein ico savoient 
estrangement s en corrucoient 
qe de la vile ert esmeu 
sanz lor conseil e lor seu 
e por co par conseil commun 
trestoz vindrent ensemble en un 
saveir com lu peussent faire 
si q is lu feissent retraire 
del chemin q il aveit enpris 
tantqe de treis parz ont asis 
lu chemin par ont trespassot 
li papes qui lui envoiot 
de vers seint pierre a sa meison 
si l ont mis einsi a raison 
' offendu as " font s il ' seint pierre 
rome destruite e mise ariere 
e sor co as forstreit 
qui soul nostre solaz ereit 
saches molt en sumes iriez " 
a cest mot molt s est esmaiez 
li papes qui fut simples om 
poour ensemble e marrisson 
l ont tant sospris estrangement 
qe sanz conseil soudeement 
ses messages fist envoier 
gregoire arieres rapeler 
viaz sanz negune demoure 
e neporquant avant cele houre 
ben sot tote icele aventure 
gregoire en conscience pure 
car a ses compainz la diseit 
tot einsi com ele avendreit 
ore orrez comment ico fut 
errez ert ja puesq il s esmut 
de rome treis bones jornees 
s avint einsi par reposees 
q en une pleine ert descendu 
e si compainz oveqes lu 
qui ja d errer lassez eroient 
mais tant com toz se reposoient 
e gregoire al repos se tint 
qui plus lu plot e melz avint 
car en un livre q il teneit 
une seinte lescon liseit 
quant es vos une sauterole 
qui souvent fait tenir a fole 
la gent par ces chemins passante 
car en saillant chante e rechante 
une merveillouse chanson 
par quei souvent feit lu bricon 
enmi son chemin arester 
e entendre a son vein chanter 
dom li romein latine gent 
la cleiment asez proprement 
car segon que sa nature esment 
proprement la cleiment 
dom cist nom dit tant 
com s il deist al trespassant 
' dom viens ou vais avant n iras 
enten tei ca ci resteras 
dom viens ou vais enten tei ca 
n irras avant ci aresta " 
eslors des quant la vit gregoire 
erraument lu vint en memoire 
co qe sengnefie sis nons 
car lors dist a ses compeingnons 
' seingnors " fist s il ' errons por de 
trop sumes umes reposé 
ja serons reusez ariers 
ou seit enviz ou volentiers 
si plus tost ne movons d ici 
plus loing n irons co vos afi 
ja plus loing d ici n en irons 
si plus tost d ici ne movons " 
n ot dit fors itant soulement 
quant eis venir soudeement 
messages de part l apostoille 
portanz lettres prientes en boille 
ovec comandement espres 
q is retournassent a esles 
a rome ariers meisme l oure 
viaz sanz negune demoure 
n en alassent plein pié plus loing 
car molt ereit grant li besoing 
por q is furent contremandez 
atant ariers sont retornez 
enviz escommeuz en ire 
mais ne porent pas contredire 
al precept apostolial 
quelq il lor semblast bien ou mal 
obbedience covint faire 
ja seit qe lor fust a contraire 
einsi revint li ami de 
constreint trestot estre son gre 
a la cure de sa maison 
si fut cele expedition 
ben longes en respit 
mais veirement li pape ainz dit 
ne lu sofrit pas sejorner 
car por co q il lu vit monter 
en vertuz et en sapience 
tot a force e a violence 
de s abbeie lui treist fors 
si l ordenot erraument lors 
setme deiacre chardenal 
si lu mist nis en son estal 
sostenir od sei son office 
gregoire n ert pas fol ne nice 
car lors quant deacre ert sacré 
tant creisseit en humilite 
en sens en mours en dicipline 
en science en seinte doctrine 
qe veirement vis vos sereit 
qe per non soulement ereit 
as angles en beles colours 
d abit car de vie e de mours 
les resemblot parfitement 
tant par ereit entrinement 
morigeraz discrez e saives 
en icel tens sorvindrent glaives 
tant durs tant mortaus tant grejous 
par tote romanie estrous 
qe nis en rome la cite 
de la gent une infinite 
mourirent de la pestilence 
unaiement d une sentence 
ferit a mort li mals mortaus 
omes e bestes e oisaus 
sanz fin sanz nombre sanz mesure 
tant ert la pestilence dure 
si vos dirrei dom ele avint 
puesqe gregoire s en revint 
de l eire ainz dit tost en apres 
tant par sorondot a grant fes 
li fluves tant donot a beivre 
q as romeins tant donot a beivre 
nis par en som les murs de rome 
qe en meison ne remist ome 
ne beste ne nule ren vive 
par dedenz une grosse live 
les hautes tours veissez neier 
e les vielles meisons noer 
nis as ecclesiaus gerniers 
perissoient plusors milliers 
mues del plus beau forment del monde 
qui se germot flotant sus l onde 
d autre part en icel deluve 
par les chanaux de l einz dit fluve 
descendit en la mer flotant 
un dragons sanz mesure grant 
od serpenz sanz nombre et sanz fin 
qui quant del fluve tyberin 
enz en la mer entrez eroient 
de la sause tant en bevoient 
q en bref tens furent estranglez 
e morz a terre rejettez 
si qe lors quant la mortekine 
de la venimouse vermine 
prist a corrumpre e a pourrir 
estes vos la gent a mourir 
par la corruption de l eir 
qui ne laissot mescine aveir 
n as riches ne as poestis 
non plus q as plus povres mendis 
ainceis ereit tant generale 
la pestilence e tant mortale 
qe quelq is fussent fous ou sages 
as genitaires e as nages 
soudement les prist a ferir 
si s fist sanz demourer mourir 
en cel tens nis furent veues 
la sus amont parmi ces nues 
com fussent soietes ardantes 
corporaument jus descendantes 
qui soudement e sanz resort 
sa gent feroient a la mort 
un avant autre senglement 
mouroient tant espessement 
qem n est soz ciel peust de veir 
lu nombre des occis saveir 
mais itant vos di sanz doutance 
q ico fut aperte venjance 
de noz pecchez tant creminaus 
qui tant par sumes veins e faus 
car si com li prophete dit 
ezechiel en son escrit 
ou des angles fait mention 
qui firent la grant occison 
q al seintuaire commencoient 
e primes les clers occioient 
de ca refut tot ensement 
car trestot au commencement 
ruot mort lu pape pelage 
e pues desreiot tant a rage 
el poeple la mourine ainz dite 
q a peine en remist nus oem quitte 
en tote la cite romeine 
qui ne ferist la dite peine 
car les maisons tant despoilla 
q omme ne femme n i laissa 
e nis entrinement les rues 
en plusors leus fist totes nues 
desertes sanz abiteour 
mais por co q en cele dolour 
seinte iglise qui ert vedvee 
de son pere e desconseillee 
pas ne pot estre longement 
sanz pastural governement 
li senatour e li clergein 
ovec tot lu poeple romein 
concordaument en un venoient 
e gregoire a pape eslisoient 
com celui qui fut de seinte 
e de vertuz sanz per prové 
mais veirement molt s escusot 
e raison aperte moustrot 
q il n ert pas digne a tel enor 
ne fort a si tres grant labor 
si com icil qui molt cremeit 
lu monde qui despit aveit 
qe derechef lu sortreisist 
por qei de lui s entremeist 
par fause pompe ou gloire veine 
mais por noient i metteit peine 
car tant com plus s en escondit 
plus i trova dur contredit 
par co des quant saveit de veir 
q a nul fuer ne pot eschiveir 
ico que la generaute 
communaument ot esgardé 
a la parfin tant ert constreint 
q il lor pramist ja seit qe feint 
q a lor esgart assentireit 
mais veirement ico feseit 
portant q il vot si il peust 
destorner sei comment qe fust 
q il n enpreist tant grant office 
car a l empereour morice 
lu qui fiz des seint fonz leva 
endementre un mes enveia 
portant unes lettres privees 
de son saiel ensaielees 
des queles tale ert la tenor 
' a son seingnor l empereor 
morice gregoire salu 
jo toi pri por l amor jhesu 
qe por nuli suggestion 
n assenges a l eslection 
qui faite est en moi des romeins 
vauges en deu sauvement seins " 
tot ensi soi quidot guenchir 
gregoire del feint assentir 
quant li prefect de la cite 
qui fut par nom germein clamé 
s en apercut com a deu plot 
tantque lu message entercot 
si fist ses letres pesceier 
e pues errant sanz destourbier 
remandot a l empereour 
par ses lettres com a seingnour 
de gregoire lu debonaire 
en ordre tot icel afaire 
com toz li grant e li menu 
a pape l orent esleu 
unaiement sanz contredit 
si que li grant e li petit 
communaument s i acordoient 
e nis trestoz lu deproieient 
q il confermast l eslection 
' deus eshaucié seit tis seint nom 
d iceste tant douce novele 
qui tant m est desirouse e bele " 
dist l emperere quant l oit 
car veirement molt s esjoit 
q il pot celui tant eshaucer 
lu quel desirot enorer 
si comanda lors sanz demoure 
q il fust sacrez meisme l oure 
car bien sot sanz negun essoine 
q a cel office ereit idoine 
del quer ert dingne e del cors monde 
por governer trestot lu monde 
sa charite sa fei non feinte 
ensement od sa vie seinte 
tot sanz lui porent par raison 
confermer cele eslection 
en itel guise ert li serf de 
par l emperere confermé 
mais veirement n ert pas tant dis 
choumant ne perrecous n oisdis 
car entretant com atendoient 
li romain qui molt desiroient 
l assentement de l emperere 
e la pestilence regiere 
lu poeple ocist e deguastot 
gregoire li serf deu devot 
trestoz les feseit assembler 
e si lor prist a sarmoner 
qe por la dite pestilence 
feissent quelqe penitence 
senglement chasqun endreit sei 
e dist ' chiers freres creiez mei 
granz est li besoing veirement 
qe veaus non lu fleiau present 
batuz e tormentez criengons 
lu quel redouter deussons 
ainceis q il par fust avenu 
seit veaus non redoutez sentu 
qui non sentu despit ereit 
veaus non esprové cremu seit 
li maus qui tant creist a dolor 
de mal en pis de jor en jor 
seingnors por la de passion 
car feimes satisfaction 
li doels nos face repentir 
dolor face dolor sentir 
angoisse angoisse mort la mort 
einsique par lu de confort 
e ceste mortale sentence 
faicom veraie penitence 
de nos quers la duresce enfreingne 
tantqe nos amender estreingne 
veaus non la peine ja sofferte 
car veirement tot est aperte 
la prophetie de l espee 
dom la chaitive alme est nafree 
co est la de ire manifeste 
qui por nule arme ne s areste 
ainz trenche par force e porfent 
quanq ele encontre entrinement 
s est ja tant parfont descendue 
qe jesq a l alme est parvenue 
voiez mon si co n est tot veir 
rien vive n i poet remaneir 
toz sont d ire deu feruz 
soudeement morz estenduz 
li haut li bas li fous li saive 
tant par est communal li glaive 
e la mort tant par soubitaine 
q avisonc poet sentir la paine 
neguns oem ainz co q il fenisse 
chasqun sei moert ainzqu il languisse 
tant par est forte la dolor 
q ainz vient la mort qe li langor 
trestoz veions avant morir 
q is puessent lor pecchez gehir 
la subiteine pestilence 
nul ne leist faire penitence 
car toz se moerent desconfes 
pensom donqes seingnors ades 
por la veire amor de jhesu 
e por nostre veire salu 
quel parra cil al jugement 
devant lu juge omnipotent 
qui nis n en a tant de leisir 
q il soi peusse repentir 
com jugera deus en sa face 
celui a qui nis tant d espace 
ne vot en cest secle doner 
q is peust ses pecchez plorer 
prengez garde de voz veisins 
ne s en vont pas soul a lor fins 
par deus par treis par cinc par sis 
ainz s en vait trestot li pais 
environ nos entrinement 
a tel fruis e tant nettement 
q ome ne femme n i remeint 
les joevres od les vielz esteint 
nis ainceis les fiz qe les peres 
e les filles ainzqe les meres 
la pestillence perillouse 
de l ire de orrible hisdouse 
les meisons sont voides guerpies 
qui ja furent tant replenies 
nis les rues longes e lees 
desertes sont e despoillees 
une e autre poet oem passer 
sanz ome e sanz femme encontrer 
tant se desreie a desmesure 
cist mortaus glaives qui tant dure 
e por co mes douz chiers seingnors 
fuions a penitence a plors 
veaus non tant com nos est leu 
plorer onqorors non feru 
car veirement cil sovratent 
qui la soubite mort sousprent 
de noz pecchiez nos en sovienge 
negun besoing ne nos detienge 
qe ne facons confession 
od digne satisfaction 
tant qe de lermes seit lavé 
quanq avons fait encontre de 
faimes com li prophete enseingne 
ensemble toz nul n i remeingne 
levons a deu noz quers nos meins 
tant com nos sumes vifs e seins 
co est q od bones oreisons 
bones oevres a deu rendons 
car quer e meins a deu lever 
est od bone oevre lui proier 
cil son quer lieve qui ben ore 
e cil ses meins qui ben labore 
faimes donc hastive penance 
car veirement bone esperance 
vos done contre la timour 
cil qui la mort del peccheour 
pas ne coveite ne desire 
co est jhesu crist nostre sire 
qui par son prophete einsi crie 
melz voeil qe li pecchere eit vie 
fait s il e q il se convertisse 
a moi q il merge ou q il perisse 
por co desesperer ne deit 
nus oem ja tant mespris n en eit 
car jonas dit li seint prophete 
les vielz pecchez de nenivete 
terstrent treis jors de penitence 
nis li lerres de la sentence 
de mort enz en la croiz pendu 
al coste lu fiz de jhesu 
por q en la mort ert repentis 
ravi fu jesq en paradis 
levons donqes segurement 
noz quers a deu devotement 
ensement com si eussons 
ja receu quanqe querons 
car si nos leissons noz pecchiez 
sachiez li juge ert tost flecchiez " 
ja plus tost merci ne querras 
qe tu ne la truisses chaut pas 
quelqe pecchiere qe tu soies 
forsqe soul de tant te porvoies 
qe soies verais repentant 
q alons nos donqes couardant 
com poourous desesperez 
trop par sumes fous asotez 
quant al besoing qui nos veions 
e a la peine qe sentons 
deu qui soul est nostre refui 
ne vencons veaus non par ennui 
par ennui di quant al preier 
non qe deu pussons ennuier 
car sovent co q ennuier selt 
a omme deus en gre reqelt 
tant par est pius misericors 
q il velt qe de lui seit estors 
par preiere e par oreisons 
co qe pas deservi n avons 
par preiere apaié velt estre 
porq a nos ne se puesse irestre 
segon co q avons deservi 
dont dit li psalmiste davi 
de la part deu al peccheor 
requer moi fait se il al jor 
quant avras tribulation 
d angoisse e de temptation 
si t en ostrai del mal qu avras 
e tu mei magnefieras 
par tant savons ben sanz essoine 
deus a sei meisme est tesmoine 
q il nos desire esparnier 
desq il enseigne lui proier 
et por ico mi cher douz frere 
jesqu a l iglise a la de mere 
nostre dame seinte marie 
vendrons demein a letanie 
trestoz ensemble unaiment 
en oreisons devotement 
tantost com l aube ert escrevee 
neguns oem d iceste jornee 
par mon conseil ne se destienge 
li joevnes e li velz i vienge 
li clerc li lai li ordenez 
trestoz i soient aprestez 
riches povres granz e petiz 
nuls ne seit osez ne hardiz 
q entende a besoingne foraine 
car la letanie septaine 
si com ja l orrez destincter 
trestoz si de plaist celebrer 
ensemble al jor demein vendrons 
e nos mesfaiz toz amendrons 
qe si com toz sumes mespris 
tot einsi seions ententis 
toz ensemble as amendes faire 
car sachez donc voudra retraire 
deus la porposee sentence 
quant voirra nostre penitence 
li clerz en la premiere liste 
istront vers seint johan baptiste 
e pues li lai qui masles sont 
del moustier seint marcel istront 
li moine e li religious 
devers les martirs pretious 
seint pol e seint johan s en viengent 
pues ordeneement se tiengent 
les noneins en procession 
vers seint cosme e seint damion 
e pues les dames mariees 
devers seint estevre ordenees 
veingent si s siguent ben e bel 
les vedves devers seint viel 
pues al derrain vengent avant 
la povre gent e li enfant 
de l iglise seinte cecile 
nus n i remeinge en ceste vile 
qui pusse sor ses piez ester 
n i vienge ses pecchiez plorer 
car sachez bien veraiment 
tant vos pramec segurement 
qe donqes voudra nostre sire 
sanz nule doute atemprer sa ire 
quant verais repentanz serons " 
jesqe ca dura li sermons 
mais pues quant tot fu assemblé 
al liu e al jor assigné 
li poeple de divers aage 
tant par se desreiot a rage 
la devant dite pestilence 
par la deu dreiturale sentence 
qe morz a terre soudement 
oranz trestoz devotement 
cheirent en une soule houre 
quatre vinz nombrez sanz demoure 
q avisonc fut aperceu 
com soudement furent feru 
mais veirement onc por itant 
ne se cessa li deu servant 
ainz les sommonst a plus orer 
car la martire de plorer 
ert co dist tant plus acreue 
quant entre tanz fut avenue 
a quei feroie plus lonc tour 
mais tant fist qe des icel jour 
de la mortalite ainz dite 
escous erent par sa merite 
loez en seit li rois de gloire 
qui par son serf devot gregoire 
com velt as peccheors soccoure 
mais onqorors ne sot a l oure 
coment fut de ses lettres pris 
car veirement tot cerz e fis 
estre espereit qe l emperiere 
eust oie sa proiere 
mais quant s apercut al derrain 
qe li ainz dit prefect germein 
son messagier ot entercé 
e qe sis espeir fut quassé 
erraument sanz plus de sojor 
ainceisqe de l empereor 
venist as romeins li respons 
priveement en tapisons 
fors de la vile s en bingnot 
com cil qui en apert n osot 
car li romein qui co cremoient 
trestotes les portes fermoient 
si mettoient nis garde as rues 
as entrees e as eissues 
de totes parz por lui gueiter 
qe ne s en peust eschaper 
dom li serf de quant ico vit 
erraument muot son abit 
si se perneit a desguiser 
al melz q il pot por sei celer 
sa robe od un povre chanja 
e pues itel engin trova 
qe fors lu mist uns peissonier 
preveement en un panier 
pues se reponst as tapinages 
des bruilz des landes des boscages 
parmi les desertes guastines 
quereit les croutes souzterrines 
les chesnes e les fous cavez 
e les autres lius plus celez 
ou por les romeins soi muscot 
al melz q il onqes sot e pot 
com cil qui fuit gloire veine 
mais por noient i metteit peine 
car en vein sei fereit cuter 
nuls oem qui deu velt eshaucer 
quant plus s umelie e repont 
tant plus enoure e leve amont 
deu nostre sire son servant 
oiez por quei li romein quant 
savoient q il s en ert fui 
tot erraument l ont porsegui 
nut e jor angoissousement 
quant al terz jor soudeement 
virent une coulompne ardante 
del ciel a la terre ateignante 
qui desus son chief soi pendit 
li poeple cele part tendit 
ou la clarte les amena 
e li serf deu qui soi cuta 
ne se pot donqes maes defendre 
car erraument lu firent prendre 
si lu trestrent a la cite 
trestot estre sa volente 
jesq a l iglise de seint piere 
e lors iloec si com dreiz iere 
lu firent sacrer apostoille 
qui de toz pecchiez nos asoille 
co nos donst deu par sa merci 
diez co vos en pri 
seingnors einsi com vos ai dit 
fut li serf de eslit 
mais onc plus tost ne fut sacrez 
quant erraument s est demoustrez 
car l orguil de ses ancesors 
par sens par vertuz e par mours 
od meinte autre male coustome 
qui devant lui selt estre a rome 
tantost abatit e esquassa 
si qe de primes refusa 
lu titre de johan lu noble 
evesqe de costentinoble 
qui donc al fuer de ses ancestres 
soi nomot principal des prestres 
e s en i fist defension 
par nom d escumunation 
qe nuls ne fust maes tant hardi 
qe soi feist nomer einsi 
por dignete ne por hautesce 
ne por negune autre noblesce 
mais qe trestoz generaument 
soi contensissent umblement 
en mours en oevres en abiz 
e mesmement en lour escriz 
gardassent en humilite 
lour hautesce e lour dignete 
dom por co qe co fust tenu 
einsi com l ot porveu 
entrinement sanz violence 
erraument apres la sentence 
lu premier essample dona 
car serf as sers deu soi noma 
pues en trestotes ses epistres 
tot premerains as chefs des titres 
tantqe pues toz sis successour 
en co lu fesoient honour 
e en molz autres documenz 
si com en simples vestimenz 
en umble oneste contenance 
e tant vos di bien sanz doutance 
tant par ert donqes sanz feintise 
amez de tote seinte iglise 
q onqorors retient par coustome 
maismement la cite de rome 
seinement tote sa doctrine 
tant salvement e tant entrine 
com si co fust fe d eritage 
car sachez ben tant par ert sage 
des quant fut enz el trone mis 
e al plus haut degre asis 
de seinte iglise universale 
en la bretesche principale 
com eschaugueite auctorizé 
tant de vertuz enluminé 
q errant moustrot q il n ert pas nice 
ne perrecous en son office 
car tantost prist a sarmoner 
a toz la dreite fei moustrer 
abatre les mahomeries 
esquasser totes herisies 
toz les poinz de nostre creance 
par seine aperte demoustrance 
enseingnot a trestote gent 
si s preechot haut e clerment 
com evangelien bedel 
qui la meistrie e le cembel 
enportot de toz les pastors 
q onc fussent ainz n apres ses jors 
sanz les apostres principaus 
as quels nul seint n est paregaus 
car sor trestoz les seinz del mont 
meistres e princes sanz per sont 
si com cil les quels deu meisme 
en sa persone demeinisme 
veirs oem de la virge marie 
espirtaument en ceste vie 
sa seinte doctrine enseingna 
com ceus les quels sor toz ama 
lors quant ot rapelee 
la foi des apostres fundee 
tantost com cil qui entendit 
ico qe li prophete dit 
qe sor lu poeple ereit posez 
e principal pastor clamez 
por tant qe vices esracast 
e pues vertuz edifiast 
trestotes les males asises 
qui eroient ja as eglises 
par tot lu mond enracinees 
coustomes malement levees 
contre la doctrine anciene 
de la fei apostoliene 
esracer prist e esgrapir 
e bones encontre establir 
pues commencot a redrescier 
quantq en iglise ereit mestier 
com de chanz e de chanteors 
de ministres de servitors 
e nis des lais privez servanz 
qui l apostoile erent sivanz 
del louier por lu pallion 
d evesqal consecration 
des fertres coverz de daumaires 
de besoingnes mendres e maires 
com de non receveir les lais 
a clergal office a eslais 
e meinte autre bone coustome 
de primes establit a rome 
e pues trestotes les iglises 
qui sont parmi lu mond asises 
par lu commun assentement 
de toz clers ordenee gent 
ordeneement redresca 
e l adrescement conferma 
par privilege auctorizé 
d apostoiliau dignete 
si q onqors retient sa doctrine 
trestot li mond tant parentrine 
q un soul point trespasser n en ose 
car tant par tient a seinte chose 
quanqe de gregoire est venu 
com si del ciel fust descendu 
tant par ert pide e aumosniers 
gregoire li de amis chiers 
francs deboneires liberaus 
larges despendant hospitaus 
qe sanz chaitis e sanz prisons 
de tant diverses regions 
e meimement de romanie 
as quelz il sosteneit la vie 
toz les jors ou q il onqes fust 
acoustomeement peust 
a sa table demeinement 
quantq oem trovast d estrange gent 
tantq un jor entre autres plusors 
uns oem semblant de bones mors 
vint pie poudrous com pelerin 
a qui gregoire ert tant enclin 
qe por lu plus ne por lu meins 
ne vot sofrir q a piez n a meins 
lui servist por negune peine 
autre omme qe son cors demeine 
car umblement par grant franchise 
tant se meteit en son servise 
qe nis ja les bacins teneit 
dom l aeve doner lui voleit 
doucement a ses meins laver 
mais a co q il la vot verser 
li pelerins qui il servit 
tant soudement s envanoit 
par entre eus toz emmi la place 
q onc n i parut sente ne trace 
de lui quel si co fust fantome 
n onc pues ne pot estre par ome 
en negun sen aperceu 
quele part s en fust devenu 
s en fut gregoire a desmesure 
esbahiz d icele aventure 
quant apres meisme la nut 
en avison lui apparut 
li fiz de nostre sauveor 
qui li diseit par grant doucor 
' gregoire " fist s il ' mis chiers druz 
sovent as mes membres peuz 
mais ier receus veirement 
mei meismes demeinement 
un autre tens avint regiers 
qe li sers deu chiers 
qui tant ert plein de charite 
son aumosner ot commandé 
segon costome q enviast 
pelerins ou q les trovast 
douzze par nombre a son mangier 
e cil qui en ert costomier 
sanz demourer tot erraument 
acomplit son commandement 
mais quant furent a table asis 
gregoire li de chiers amis 
vers les pelerins regarda 
segon costome e si s nombra 
s en dut ben proef aveir grant honte 
li aumosner de son aconte 
car pres del douzisme en nombrant 
lu treszisme i trova soiant 
don s esbahit estrangement 
e por co lors tot erraument 
l aumosner fist a sei mander 
e si lu prist a demander 
comment fust e par quele emprise 
laienz contre sa commandise 
li pelerin trezisme entré 
li aumosnier ert esgaré 
d ico dom l ot mis a raison 
ne sot respondre oil ne non 
mais ja seit q il fust esbahiz 
n ert pas del tot trop estordiz 
car les pelerins regarda 
e derechief les renombra 
si n i trova qe soulement 
douzze par nombre escharsement 
e por co segur respondit 
' sire " fist s il ' si de m ait 
quant les pelerins enviai 
douzze par dreit nombre i nombrai 
n onc qe jo sache tant ne quant 
ne trespassai de ton comant 
car onqorors toz saus e seins 
douzze i troefs sanz plus e sanz meins 
e si d ico ne moi voelz creire 
fai les nombrer tantost en eire 
car tot en sui segurs e fis 
n i troes plus q a la primor fis " 
gregoire entent qe cil lu dit 
tot lu veir si com l entendit 
si s esbahit lors plus q ainceis 
e por co regiers en reqeis 
les pelerins priveement 
nombrot e renombrot sovent 
mais toz tens apres lu douzisme 
en nombrant trova lu treszisme 
s en fut sachez forment pensis 
si ert l aumosnier trop entrepris 
qui son nombre trovot entrin 
e neporquant del pelerin 
tot segurs e tot cerz ereit 
qe pas ne lu chalangereit 
sis sire a tort en nule guise 
grant garde endementre en a prise 
li serf de qei co peust estre 
quant soudement garda sor destre 
si tresvit q uns des enviez 
joste sei plus proef acoudez 
sovent en diverse maniere 
muot colour e chanjot chiere 
car ors semblot tot viel chenu 
ors juvencel e non barbu 
ors fut pales ors rovelenz 
ors bruns ors blons ors gros ors genz 
com s il fust aperte fantome 
s en fut pensis co n est la some 
gragoire com ja vos disoie 
mais plus lonc conte a qei feroie 
apres mangier congie pernoient 
li pelerin si s en tornoient 
graces rendant joious e liez 
e li papes s est aprochiez 
vers celui qu i tot soul veieit 
com a celui qui sei soieit 
a l oure plus a sei proechein 
si lu seisit lors par la mein 
e l amenot priveement 
ovoec soi trestot senglement 
en chambre e pues lu conjurot 
al mielz e al plus beau q il pot 
el non de deu q il lui deist 
quel nom eust e q il queist 
e cil lors respondit itant 
' a quei " fist s il ' vais enquerant 
mon nom qui est dit merveillous 
mais itant saches a estrous 
jo sui li perillié de mer 
qui ja te venoie tempter 
enz en la celle ou escrivoies 
quant douzze deniers me donoies 
ovoec l escuele d argent 
la quele t envoiot sovent 
la seinte silvia ta mere 
od la viande polmentere 
la quele usas por t enferte 
e tant saches ben de veirte 
qe des icele oure t eslut 
deus a pastor si com lu plut 
e espous de s iglise seinte 
por la quele achettee e reinte 
son precious sanc espandit 
car por ico qe ton quer vit 
franc aumosner douz debonaire 
por tant vot qe fusses vicaire 
del glorious apostre piere 
les qui vertuz en ta maniere 
bien as jesq a cest jor segui 
com successor bon escheri 
car icil quantq oem li offrit 
as mesaisiez por deu partit 
de totes parz e proef e loing 
segon qe chasqun ot besoing 
e tu ras fait tot ensement " 
gregoire atant respont ' comment 
diva se deu te gart par qei 
savoies tu qe deus de mei 
vot faire espous de seinte iglise 
saches " fist s il ' tot sanz feintise 
jo qui ci vois sis angles sui 
presentement trammis de lui 
por enquerre tot ton porpos " 
a cest mot se tint trestot clos 
li serf deu tremblant de poour 
com cil qui onc mes a nul jour 
n ot angle apertement veu 
donc dist l angle ' diva q as tu 
n aies poour ne t esmaier 
car onqors te pues melz paier 
soies tot cerz segurs e fis 
jesq a tei sui de deu trammis 
qe des ors soie tis gardeins 
tant com seras mes vifs e seins 
com cil qui entre tei e lui 
entrecessor message sui 
a tei nomeement livrez 
qui a ma garde es comandez 
e saches quanqe mes querras 
de deu par mei sanz faille avras " 
tant dist e lors s envanoit 
e gregoire erraument cheit 
jus la terre en oreson 
orant od grant devotion 
si dist ' deu pere glorious 
puissanz misericordious 
si por un mien tant petit don 
moi vols rendre itel guerredon 
q a pape e pastor moi choisis 
sor t iglise quele reinsis 
de ton sanc pretious seintisme 
nis estr ico deus pere autisme 
por mei garder angle envoias 
sor tot co qei plus me donras 
si des ors mes tot mon poieir 
a despendre icest grant aveir 
segon tes seinz commandemenz 
entrinement en povres genz 
si lu meins vols tant ben merir 
lu plus qui pourra deservir " 
tot einsi li serf de orot 
e sachez des donc commencot 
tant plus large estre e aumosner 
quant plus fut cert de son loiier 
tant large ert des bons temporaus 
quant plus cert des celestiaus 
avers pecunes pensions 
cens rentes patrimoines dons 
nis les juels d or e d argent 
trestot donot entrinement 
a toz a povres e a riches 
com cil qui n ert n avers ne chiches 
segon qe chasqun ot besoing 
de totes parz e proef e loing 
a clers a lays a abbeyes 
as hospitaus aumosneries 
as solitaires reclusoires 
as desertees ermitoires 
as paumers e as pelerins 
as vedves e as orfelins 
as prisons e as exilliez 
as malades as mesaisiez 
a toz ert peres soccorable 
tot autresi por veir sanz fable 
com si trestoz fussent sis fiz 
joevres e velz granz e petiz 
car itant sachez veirement 
s il soul eust tot senglement 
engendrez trestoz cels del monde 
s estre peust a la roonde 
charnaument de son sanc demeine 
ne peust il pas maire peine 
mettre as cors n as almes garder 
ne plus n en deu n el secle amer 
s aumosne a quatre termes l an 
segon l istre gelasian 
de qui seguit la seinte vie 
departir seut par establie 
al jor de pasqe ert la premeire 
l autre a la feste de seint piere 
la tierce al jor de seint andre 
qui de s iglise ert avoué 
la quarte fist en remembrance 
del jor de sa propre neissance 
icestes quatre par costome 
tient onqors la cite de rome 
entrinement sanz contredit 
einsi com les establit 
nis estre ico refeseit al 
trestoz les anz al jor pascal 
par matin a l aube escrevee 
soier se seut enz en l entree 
d une chapele enz en la vile 
qui ja fist li papes vigile 
ou is meismes habitot 
quant en la vile sorjornot 
iloeqes ere acostomier 
lu poeple en nom de peis beisier 
e ses aumosnes departir 
si com ors lu porrez oir 
as riches donot riches dons 
as rois as princes as barons 
les bons chevaus destriers de pris 
les samiz e les porpres bis 
les riches pierres preciouses 
od les especes delitouses 
pues redonot as ordenez 
as enoinz evesqes sacrez 
e als deacres cardenaus 
les beubelez e les juaus 
d or e d argent com francs beningnes 
segon qe jasquns ereit dignes 
nis as chevalers e as contes 
donot sanz nombre e sanz acontes 
les anels d or e les besanz 
as esquiers e as servanz 
a chasqun segon sa valour 
donot robe nove a cel jour 
e plusors autres dons onestes 
mais veirement as autres festes 
si com a la nativite 
de seint piere e de seint andre 
e a sa neissance demeine 
as aliens a gent loingteine 
donot quanq onc mester ereit 
a chasqun qui a lui veneit 
as viscontes as chevaliers 
as vavassours as soudeiers 
donot les robes aceesmees 
ovec meintes autres soudees 
dom ne me pleist plus avant traire 
car trop en i avreit a faire 
trestot li miedre romancour 
qui seit el mond uy en cest jour 
si totes les vousist descrire 
e por itant n en voeil plus dire 
forsqe sanz co generaument 
a trestote la povre gent 
as chefs de toz les meis donot 
quantq en l an li renovelot 
lu vin lu froment les bacons 
lu lard lu legun les peissons 
lu burre l oile lu fromage 
com oem sené discret e sage 
en tens par ordre proef e loing 
segon qe chasquns ot besoing 
en vendenges donot lu vin 
les bacons a la seint martin 
leun en juing fruit en setembre 
robes fouailles en decembre 
lu lart en fevrer l oile en marz 
environ sei de totes parz 
donot a toz a grant foison 
chasqune rien en sa saison 
mais les fromages e les bures 
e lu leit donot totes hures 
en yver si com en este 
largement sanz escharsete 
a trestoz ceus qi l voustrent prendre 
mais veirement a la gent tendre 
si com as prefectz e as maires 
donot pimenz e leitoiaires 
e autres dons plus precious 
si com erent delitious 
a chasqun segon sa mesure 
com cil qui de toz en prist cure 
qe jurer puessés sanz feintise 
q en son tens n ereit seinte iglise 
fors qu ele est grange communale 
a povres a riches egale 
don chasqun prent co qu a mestier 
franchement sanz negun dangier 
d autre part plus feseit asez 
gregoires li deu enourez 
car toz les anz seut par costome 
doner en la cite de rome 
a treis mile povres noneins 
par dreit nombre ainceis plus qe meins 
quinze livres de pur or fin 
por dras faiz de laine e de lin 
por coiltes e por covertors 
nis por lor soudees des jors 
lor redonot tot ensement 
tot dreit vint livres meins de cent 
a sostenir lu deu service 
dom a une dame patrice 
par nom clamee theotiste 
rescrit gregoire en une epistre 
disant qe lor vie ert tant pure 
e lor abstinence tant dure 
qe ne fussent lor oreisons 
od lor seintes devotions 
trestot certeinement seussent 
q as longebarz pas n arestussent 
tote la gent de romanie 
qe ne fust destruite e honie 
plus onqorors fist li seinz om 
car par tote la region 
as viles as chastels as bours 
as marchiez e as quarrefours 
fist amener les poulmenz quiz 
par veiturers bons establiz 
qui les livrerent as soufreitous 
mais as enfers as vergondous 
qui por honte ne l porent querre 
trammettre seult ou peis ou cerre 
pleine une escuele d argent 
de sa table demeinement 
d us en us ainceis q il manjast 
si qe nul jor ne trespassast 
nuli q eust en deu creance 
qe de sa seinte porveance 
ne l en donast par charite 
largement sanz escharsete 
segon que sis besoinz fust maire 
por q a deu lu peust attraire 
e veirement asez moustrot 
q en charite trestoz amot 
car un jor en trespas errant 
un povre mort trovot gisant 
qui fut de robbeours occis 
mais quant lu vit li deus amis 
mort quidot qe fust de famine 
de mesaise non de mourine 
e por co lors tant triste ereit 
tant plorut e tel doel feseit 
qe veirement si de ses meins 
l eust occis ne fut pas meins 
marriz ne mourne n angoissous 
car tant par ot lu quer pidous 
e tant mat e confus se tint 
qe pues ben longes se destint 
nis de la messe celebrer 
com cil qui n osot aprismer 
a l autier tant soi tint non dingne 
mais ore orras un apert signe 
par quei qenoistras la vertu 
dom vertuous ereit qenu 
uns solitaires eremites 
quant a deu de seintes merites 
qui onqes terrien aveir 
negun ne vot al monde aveir 
enz el desert ou il maneit 
soule une soue chate aveit 
la quele il soul soule nourrit 
por q il l amot e la blandit 
trop poet cel estre a desmesure 
cist tote s entente e sa cure 
mist a requerre nostre sire 
q il lu deingnast moustrer ou dire 
quel loiier esperer deust 
quant d icest secle passé fust 
por ses labors en l autre vie 
car la presente aveit guerpie 
entrinement por soue amour 
com trestot lu monde od sa flour 
avers pecunes temporaus 
nis toz ses delices charnaus 
ses desirs e ses volentez 
por soue amor ot obliez 
si se fut mis en cel desert 
ou il ot meint ahan sofert 
faim seif e freit temptations 
enfertez tribulations 
e autres mesaises asez 
dom negun nombre n est nombrez 
e por co preot deu sovent 
q il lu feist demoustrement 
par quei de veir peust saveir 
quel guerredon deust aveir 
tantqu une nut en avison 
oit deu sa peticion 
e si lu dist apertement 
' saches " fist s il ' segurement 
qe ta merite enz en ma gloire 
avras ovec mon serf gregoire 
qui de rome est papes sacrez " 
lors s est cil molt desconfortez 
qui quidot estre deceuz 
ses merites e ses vertuz 
ses jeunes ses oreisons 
ses lermes ses afflictions 
e sa volontaire poverte 
od trestote s autre desserte 
prist od gregoire a comparer 
mesurer asmer e peser 
com cil qui trestote sa vie 
ne preisot une bele fie 
por q a celui fust alouez 
qui tant ot de ses voluntez 
l or e l argent e les juaus 
les autres aveirs temporaus 
dom quidot estre a aise 
acomparot a sa mesaise 
si s en pleinst de nut e de jor 
si com icil qui sanz retor 
tot en travers perdre cremeit 
quanqe por deu soufert aveit 
quant eis en avison regiere 
par devant lui nostre salviere 
qui lui a dit en chastiant 
' diva " fist s il ' qe vais contant 
tes peines e tes enfertez 
tes labors dom tant es grevez 
e tes mesaises infinites 
encontre les seintes merites 
de gregoire qui tant m est chier 
car plus es orguillous e fier 
soul de ta chate senglement 
q il n est de quantq al monde apent 
tu ton chat eimes e nourris 
bailles e beises e polis 
com celui qui par grant deport 
te fait soveaus qelqe confort 
puesq es lassez de tes labors 
mais mi cher servitors 
ne soi conforte negune hore 
fors soul quant plus por mei labore 
com cil qui riens al ne desire 
mes por m amor sofrir martire 
tu poet cel estre es coveitous 
de co dom te senz sofreitous 
si te dementes e desheites 
por co qe n as quanqe coveites 
car por ico qe riens n en as 
sovent diz ' deu qe ferai 
las comment cest jor trespasserai 
qui nul sostenement n en ai 
mais icil tot l aveir del monde 
quant plus li acreist e abonde 
tant l ad plus vil e en despit 
meins l eime meins en a delit 
e co demoustre apertement 
car s il l amast veraiement 
tant largement pas ne l donast 
n einsi pas ne l esparpeillast 
tu riches es en ta destresce 
mais cil est povre en sa richesce 
car a tei est ta destresce aise 
a lui sa richesce est mesaise 
tu es fiers en adversite 
cil est umble en prosperite 
tu en poverte es orguilous 
cil en richesce umble e pitous 
portant ne doiz estre esmaiez 
ainceis deiz molt estre apaiez 
quant en mon regne avras paroi 
od celui qui melz valt qe toi 
li eremite atant s esveille 
de co q oit molt se merveille 
la verite ot e entent 
e por co lors granz graces rent 
a celui qui de toz est sire 
qui si com lu plaist les soens mire 
e dit ' beau sire deus jhesu 
louez aourez soies tu 
graces te renc grez e merciz 
qui voelz qe jo soie acuilliz 
ovec celui qui tant t est chier 
desormes toi pri e requier 
qe co me donges deservir 
car veirement sanz riens mentir 
bien l as mostré n en sui pas dingnes 
mais bien sai qe tant es beningnes 
e veirs qe ja ne mei donras 
se tei plaist meins que pramis m as 
tant es justes verais e pis 
ja meins n avrei qe m as pramis " 
einsi orot li eremite 
qui tant ert de seinte merite 
e sachez des lors en avant 
alot la vie en amendant 
de mours de vertuz d abstinence 
d umilite de pacience 
e de quanq afiert a prodome 
car veirement co est la somme 
tant com melz valeir espereit 
de celui dom sordeire ereit 
tant se penot d estre meillor 
de celui dom fut sourdeor 
uimes vos dierrei des engleis 
as quels deus dont victoire e peis 
com par gregoire e ses vertuz 
a la deu fei sont convertuz 
ja fut li tierz an trespassé 
puesq apostoille ereit sacré 
gregoires li deu servitour 
s iert entrez el quart an meint jour 
quant des engleis soi porpensot 
les quels lonc tens en porpos ot 
a la deu grace convertir 
lors fist par devant sei venir 
augustin od ne sai quanz moines 
qui a cel oes erent idoines 
religious de seinte vie 
endoctrinez de s abbeie 
ensemblement ovoeqes soi 
si s commandot qe la de foi 
portassent jesq en engleterre 
e s is puessent la gent conquerre 
par seinte predication 
erraument augustin par nom 
a evesqe ordener feissent 
e ses commandemenz siguissent 
com de celui qui fut lor pere 
a cest mot se sont mis en ere 
vers engleterre a grant espleit 
mais molt erent en grant deheit 
q is ne savoient lu langage 
d icele gent rude e sauvage 
a la quele envoiez eroient 
car por ico se repentoient 
del chemin q is orent enpris 
si erent en tel desespeir mis 
q is voustrent miez torner ariere 
a rome q en cele maniere 
lor vie mettre en aventure 
entre la gent qui tant ert dure 
contraire enrevre e mescreante 
e meimement non entendante 
nis un soul mot de lor sarmon 
dom lors par iceste raison 
lor pastor augustin tranmistrent 
a rome ariers e si requistrent 
la pape el nom de jhesu crist 
qe del chemin les asousist 
e lor deignast congie doner 
q a meison puessent retorner 
mais li serf de tot erraument 
lor rescrist icest mandement 
' gregoire evesqe serf des sers de 
a ses chierz filz en charite 
messages freres compeignon 
saluz sante beneicon 
sachez mi ami mi fiz chier 
mielz vaut negun bien commencier 
q apres commencement retraire 
car commencer e non parfaire 
fait home vein e non creable 
en totes oevres desestable 
e sachez qui desestable est 
sor totes rens a deu desplest 
car escrit est qe meuz vaudreit 
q om fust ou tot chaut ou tot freit 
car cil qui deus tiede trovra 
fors de sa bouche lu vomira 
e por co vos lou mi cher fiz 
ne soiez tant espoouriz 
qe por negune couardise 
entrelessiez tant seinte enprise 
ne vos augez pas retreianz 
por les langes des mesparlanz 
ne por labor qe vos sofrez 
car ben vos ert guerredonez 
vers la gloire del guerredon 
n est nul travail si petit non 
gardez donqes mis chers amis 
lu bien q avez por de enpris 
qe de trestot vostre poeir 
vos esforciez de l acheveir 
car veirement tot sanz retour 
perdu sera vostre labour 
s il ne seit de meuz acompli 
ensor co vos conmanc e pri 
qe toz soiez obedient 
a augustin vostre abbe present 
qui pastor vos est assingné 
car sachez bien de verite 
si voulez sa doctrine entendre 
ne pourrez pas granment mesprendre 
ainceis a grant prou vos tourra 
si faciez quantq is vos dirra 
la grace de trestoz vos gart 
qui me dont ensemble od vos part 
del louier de vostre labour 
car od vos laborer m atour " 
od cestes lettres ert paié 
augustin si s est repeirié 
ses compeingnons reconforta 
erraument quant il les trova 
de l apostolial message 
e pues tantost enz el veage 
ensemble ovec eus se meteit 
vers engleterre a grant espleit 
passent les monz e les valees 
meintes ennuiouses jornees 
divers fleves diverses terres 
par citez de diverses guerres 
ou sovent fussent retenuz 
porq is ne fussent meuz conduz 
mais par toz leus vait a segur 
qui condut a de bon seingnur 
nomeement qui deus conduie 
segur vait en vent e en pluie 
ne doute orez ne male gent 
car par toz leus vait sauvement 
e por itant sauvez eroient 
en toz les leus ou is passoient 
com cil as quels deus ert guiour 
compainz e duitre e sauveour 
par la merite de gregoire 
qui les engleis ot en memoire 
nut e jor en ses oreisons 
en lermes en afflictions 
as quels sauver furent messages 
ne direi plus de lor passages 
forsqe passee ont lombardie 
borgoingne e france e normendie 
si sont venuz jesq a la mer 
tot sauvement sanz encombrer 
e si n i demoureient pas 
por tens atendre haut ne bas 
car erraument i ont trovee 
une nef preste aparaillee 
qui dut vers engleterre aleir 
beaus ert li tens e pur li eir 
prospres li venz soef portanz 
li maringners prouz e vaillanz 
la mer ereit peisible e bele 
la nef forte entrine novele 
e si n i ot plus qe tarzier 
car tot ert prest quanq ot mestier 
entrent la nef deprient de 
q il les conduie a sauvete 
levent la veile al mast amont 
la mer acuillent si s en vont 
si s a portez tant ben li vent 
q arivez sont breve oure en kent 
co est d engleterre un conte 
q einsi est de la gent nomé 
vers orient proef de la mer 
pleniers de porz por ariver 
eislors quant arivez eroient 
erraument plus ne demouroient 
ainz vindrent al roi adelbert 
qui d icel pais sires ert 
e si lu distrent lor messages 
com genz senez discrez e sages 
de par l apostoile de romme 
demostrant la cause e la somme 
brefment por q il erent venuz 
li rois quant les ot entenduz 
erraument sanz plus demourer 
lu congie lor a fait doner 
de proecher parmi sa terre 
la gent a la deu fei conquerre 
toz ceus qui deu creire vousissent 
par toz les lius ou is venissent 
segurement toz receussent 
homes e femmes qui q is fussent 
e ensom co plus lor feseit 
car tot quanq onc mestier ereit 
a trestot lor sostenement 
lor fist livrer benignement 
en la cite de canterbire 
dom il ereit princes e sire 
meisons afiementz e rentes 
dom lors sanz plus longes atentes 
augustin li deu ami chier 
lu nom deu prist a proechier 
portant devant sei hautement 
une croiz petite d argent 
tres parmi la dite cite 
tantqe par la grace de de 
e par la predication 
dom augustin lor fist sarmon 
plusors a deu se convertoient 
si com ceus qui espris eroient 
de lor vie innocente entrine 
de la celestiau doctrine 
qui tant ert douce e saluable 
si qe lors veissiez sanz fable 
la gent venir com a contenz 
a presse par millers par cenz 
qui pristrent a maufe neier 
si sei fesoient baptoier 
el nom de seinte trinite 
dom augustins li ami de 
tot erraument quant ico vit 
arere en france revertit 
si com li papes commanda 
quant cel message lu charga 
q evesqe se feist sacrer 
porq il peust tant espleiter 
qe les engleis peust conquerre 
lors vint al bon evesqe euthere 
qui la cit arelas gardot 
cil a evesqe lui sacrot 
par lu commant de l apostoille 
dom quant enoint fut del seint oille 
erraument s en revint ariere 
lu chemin par ont venuz iere 
en engleterre l avant dite 
s ad tantost a la pape escrite 
des engleis la conversion 
ensemble ovec sa sacreison 
nis od tot ico lu requist 
qe de ses clers lui tramisist 
saives idoines covenables 
qui lu pussent estre adjuables 
en mours en vie en sapience 
a seminer la deu semence 
car molt en i ot a sier 
e poi qui puessent laborer 
molt en i ot des blez meuors 
vers co q il i ot poi siors 
grant joie en ot estrangement 
li papes d icest mandement 
e por co lors desq il l oit 
erraument de ses clers choisit 
trestoz les mieldres proechors 
de sens de science e de mors 
q il seust entor sei enquerre 
si s enveiot en engleterre 
des quels erent li principaus 
estruz en deu fers e leiaus 
justus melides e rufins 
e li bons preechor paulins 
qui archevesqe ert pues sacré 
d everwich la noble cite 
ices quatre od autres plusors 
tramist augustin a soccors 
la fei as engleis enseingnier 
e si lu fist nis envoier 
ecclesiaus aournemenz 
livres reliqes vestimenz 
ovec meintes autres afaires 
qui a lui furent necessaires 
croce anel mitre pallion 
e si lu commandot par nom 
qe douze evesqes desouz sei 
en kent enz en s arcevesqei 
bons clers idoines ordenast 
ensom co mandot q il sacrast 
un arcevesqe a everwic 
e ensement un autre eslit 
qui fust arcevesqe sacré 
meist a londres la cite 
si q is eussent par costome 
lu pallion del se de rome 
e qe cil dui tant solement 
par desoz sei tot ensement 
doze esliz suffragans sacrassent 
qui seinte iglise od eus gardassent 
pues commandot q apres la fin 
del bon arcevesqe augustin 
entr eus fust principaus nomé 
icil qui fust en ordre ainz né 
un autre ren vot que feissent 
les temples pas ne destruisissent 
ou oem seut sacrer as mahons 
ainceis fussent muez les nons 
mahomerie eglise faite 
seintefiee d aeve benaite 
e por ico q engleis souloient 
quant as maufez sacrefioient 
occire boefs a desmesure 
ne vouleit pas q icele cure 
fust en travers entrelessee 
ainceis vot q einsi fust muee 
q as festes des dediemenz 
s asemblassent totes les genz 
e as hautes sollemnitez 
si com ainz furent acostomez 
e se feissent tabernacles 
pavillons tentes habitacles 
de foilleies e de ramiers 
tot par environ les mostiers 
des seinz martirs de precious 
si q od convives religious 
les seintes festes celebrassent 
q ensemble od deu ses seinz paassent 
einsi vot q el fust establi 
e sachez bien trestot de fi 
qe nostre sire al men espeir 
ben s acordot a son vouleir 
car tant donot grace as sarmons 
d e de ses compaingnons 
qe quanq is de bouche disoient 
d apertes vertuz confermoient 
si q en poi de tens itant firent 
qe toz a deu se convertirent 
li baron li conte e li rois 
tantqe diz mile des englois 
el premier an e plus asez 
furent en deu regenerez 
dom por co qe la converson 
des engleis dom faz mention 
ert faite par cestui gregoire 
bien est raison qe la memoire 
des vertuz qui de lui sont dites 
par trestote engleterre escrites 
uimes vos seit denontiee 
une matrone renomee 
manante en la cite de rome 
un jor veneit segon costome 
si offrit ses oblations 
a la pape as estations 
ou il la messe celebrot 
mais a co qe doner li vot 
lu sacrement apres la messe 
cez moz dist a la peccheresse 
' cist seint veir cors de crist jhesu 
garge t alme en veire salu 
e toi dont vie pardurable " 
a cest mot lors com non creable 
icele se prist a sozrire 
e li papes sanz rens li dire 
erraument quant la vit riante 
pensot q ele ereit mescreante 
e si retraist tantost sa mein 
de sa bouche od lu seint veir pein 
si l remist sus l auter ariere 
pues vers li se virot regiere 
e li dist ' di fole provee 
dont te vint icele risee 
por qei reisis tant folement 
quant t offri lu seint sacrement 
di mei lu veir ne me mentir " 
de honte se prist enrougir 
la matrone a ceste parole 
e si se tut com nice e fole 
ben longes sanz negun mot dire 
neporoec a la fin par ire 
com mescreante respondit 
' jo m en ris a bon dreit co quit 
car une rien qe ne crei pas 
certement por veir affermas 
disant qe cil demeine peins 
qe jo fis de mes propres meins 
ereit li veir cors de jhesu 
qui por nos fut en croiz pendu 
por cest dit m en ris a bon dreit 
car quels oem d ico vos crereit 
sanz co q il ne fust enchanté 
ou del tot fol e asotté " 
tant dist e li deu cher ami 
com oem compunct e esbahi 
d einsi tres forte mescreance 
dom oit la regehissance 
tantost par grant devotion 
sei mist a terre en oreison 
od trestot lu poeple present 
e si ne demoura fors brefment 
quant sus de terre se dresca 
lu pein qe sus l auter posa 
trovot mué en char sanglante 
lors a la femme mescreante 
veiant lu poeple la mostrot 
si fist tant q il la ramenot 
a la grace de dreite fei 
s en fut tot li poeple co crei 
en sa creance confermé 
e deus en ses vertuz loué 
pues se mist li deu ami chiers 
a terre en oreison regiers 
ensemble od trestote la gent 
s orerent tant devotement 
qe la charnale creature 
revint ariere a sa nature 
si fut de chief en pein muee 
la char e dingnement usee 
autre miracle merveillable 
qui a cest est asez semblable 
refeiseit par un autre tens 
si vos dirrei bien en quel sens 
une ne sai quele haute gent 
manante devers l occident 
par ses messages l en requist 
qe reliqes lor tramisist 
des pretious martirs de rome 
e cil tantost segon costome 
sus l autier prent une touaille 
s en trenche fors d une cisaille 
ne sai quantes beles cincettes 
si s mist en boistes petitettes 
pues si s ad ben ensaelees 
e as diz messagers livrees 
qui erraument od digne enour 
graces rendant al creatour 
vers lor terres les aportoient 
quant el chemin se porpensoient 
e disoient par entre sei 
' nos aportons ne savons qei 
trop semes partiz folement 
quant ne savons certeinement 
quel seintuare od nos portons 
car feimes ben si pesceons 
les boistes qui nos sont baillees 
car tost seront raparaillees 
por saveir s il i a dedenz 
ou char ou sanc ou ossement 
de confessor ne de martir " 
atant par commun asentir 
totes lor boistes pesceierent 
mais de tot co q is espererent 
n i ont trové qe vausist maille 
fors les pieces de la touaille 
les queles li papes i mist 
' par les reliqes qe deu fist " 
fesoient lors li messagers 
' engingnez sumes en travers 
onc mes gent ne fut si traie 
beau sire deus la vostre aie 
a nos seignors qei respondrons 
quant en noz terres revendrons 
a bon dreit por fols nos tendront 
des quant la verite savront 
car por lanterne la vessie 
lor aportons n i ad qi l nie 
qe ferons sofrirons l einsi 
ne place a deu car vif honi 
serions a trestoz jors mes 
ainceis revertirons ades 
sanz demourer vers rome ariere 
si savrons par quele maniere 
e par qui sumes si gabbez " 
a cest mot s en sont retornez 
lu chemin par ont is pleingnoient 
par ordre a toz les cardenaus 
si distrent qe molt par ert faus 
li papes veins e ypocrites 
quant viles cinces por reliqes 
de vielz dras lor ot fait doner 
n erent pas enfanz por gaber 
lor seingnors qui la les tranmistrent 
n erent trestoz co distrent 
riches mananz e poestis 
pailles samiz e porpres bis 
en orent asez plus sanz gas 
qe toz li romein de viez dras 
e por co pas si lu pleust 
li papes gaber n es deust 
car seust il de verite 
si co ne lor fust amendé 
onc feupe n ert plus cher vendue 
trestote en fut la court esmue 
de la grant noise qe fesoient 
li messager qui se pleingnoient 
tantqe nis li de ami chier 
gregoire amont jesq a l autier 
ou donqes la messe chantot 
la noise e la pleinte escoutot 
ensemblement od les manaces 
e por co lors apres les graces 
quant fut dit 
erraument sans plus de respit 
les cincettes devant nomees 
ad par ensom l autier posees 
si sei mist jus en oreison 
a terre par devotion 
ovec tot lu poeple present 
deu deproiant omnipotent 
qe signe apert deingnast monstrer 
dom al poeple peust prover 
qe co q ot envoié de rome 
segon l anciene costome 
des seinz q einsi lu solent faire 
dut reliqe estre e seintuaire 
e si com reliqe enoré 
pues quant orent asez ouré 
sus de la terre sei drescot 
e les messages apelot 
qui n orent pas entrine fei 
si s fist ester plus proef de sei 
ou toz porent apert voier 
les cinces par ensom l altier 
pues fist com li papes de leion 
qui tant par ert de grant renon 
erraument prist un coutelet 
trenchant a pointe petitet 
s en poinst les cinces sovent menu 
dom lors i fist deus sa vertu 
car parmi totes les pointures 
si com de vives creatures 
en issit fors li sancs vermeilz 
' deus tant est haut tis seinz conseilz " 
fesoient lors li messagiers 
qui ainceis tant par erent fiers 
qui dont furent plus poourous 
quant ainz erent plus orguillous 
e plus confus e plus matez 
quant furent ainz plus sorquidez 
ensemble od trestote la gent 
qui vit cel miracle present 
a une voiz toz escrioient 
com cil qui esbahiz eroient 
' beau pere deus hautisme sire 
la qui vertu tant par est mire 
qui tant es pides e puissanz 
de nous chaitifs las repentanz 
en eies s il te pleist merci " 
lors quant co vit li de ami 
regiers od eus se mist a terre 
si pristrent toz de a requerre 
q onqes d ourer ne se cesserent 
tantqe trestotes closes erent 
les plaies e li sancs estanchiez 
dom toz en deu joious e liez 
a nostre sire omnipotent 
graces rendoient devotement 
e a gregoire son serf chier 
si pristrent lors li messagier 
del pape les cinces nomees 
en boistes si com ainz fermees 
si s portoient liez e joiant 
a lor terres graces rendant 
a deu de ses seintes vertuz 
e lors quant furent revenuz 
tantost a lor seingnors contoient 
des reliqes q is aportoient 
trestote la dite aventure 
e cil errant od digne cure 
deu merciant lu creator 
les recurent a grant enor 
si s mistrent en leu seint e dingne 
un autre apert merveillous signe 
vos pues reconter de gregoire 
qui ben deit mis estre en memoire 
uns riches oem romein ereit 
li quels sa femme despiseit 
a tort e a grant desraison 
si fut por iceste acheison 
par nom del pape escumungié 
vers qui tant par ereit irié 
qe por poi ne dut aragier 
car ne se pot de lui vengier 
tant ert de grant auctorite 
pas si com il vot a son gre 
neporoec tot son poeir fist 
q en quelqe guise l occeist 
ou par force ou par traison 
par art ou par subduction 
mais des quant par force ne pot 
de trahison se porpensot 
si quereit adjue et soccors 
a ne sai quels enchanteors 
qe par doner qe par pramettre 
tantq is se durent entremettre 
a gregoire tolir la vie 
par engin d art de sorcerie 
tant soutifment en trahison 
q oem n eust de lui sospecon 
li sorcere erent tenebrous 
de la premesse coveitous 
car qui sereit tant alumez 
ne fust de pecune assorbez 
por qei q il l esperast aveir 
par sens par art ou par saveir 
quel qe fust a dreit ou a tort 
lu pape lui rendreient mort 
co lu pramistrent veirement 
e si diseient nis comment 
' s a cheval s en veit quelqe part 
tant lu ferons d engin e d art 
por qei qe lu cheval veions 
ja seit ico qe ne peussons 
a son cors faire negun mal 
q espirt maligne en son cheval 
entrira par enchantement 
si l crucira tant cruaument 
q ensemble amdui trubucheront 
si qe les cous lor briseront 
molt par ereit d icest covant 
li dit avoiltre lez e joiant 
quant un jor la voie agueitot 
par ont li papes passer vot 
segon coustome en oreisons 
sarmoner as estations 
si fist ses sorceors ester 
joste la voie ou dut passer 
en un haut leu tant eminent 
qe ben porent apertement 
lu pape od son cheval choisir 
ors porrez ja merveille oir 
pas avant autre belement 
errot li papes simplement 
uquant vint endreit les sorceors 
mais onc co quid leons ne ours 
ne torz ne tigre ne lepart 
n autre beste de male part 
plus cruaument ne desreia 
qe li cheval q il chevaucha 
car lors en diverse maniere 
saillit avant e pues ariere 
com jugleres qui se debrise 
pues erraument en autre guise 
soi virot trestot environ 
plus vistement qe champion 
qui souz l escu se mosle en champ 
si arbrot nis des piez d avant 
com chievre quant rampist por ierre 
q a poi ne reversot arierre 
od co se prist tant a escoure 
hisdousement e sanz demoure 
qe negun frein ne l pot tenir 
si l oissez nis tant henir 
qe ben puessez jurer sanz fable 
q en son ventre ot lu vif deable 
car veirement s en lui ne fust 
tant desreier pas ne peust 
ne quidessez co en est la somme 
qe james fust dantez par omme 
ne qe cil qui sus lui se sist 
ja vif de lui s en partesist 
non eust il fait veirement 
si nostre sire omnipotent 
ne l eust de la mort gardé 
mais onc por co li ami de 
n estriu ne saele ne guerpit 
ainceis lors par seint esperit 
s en avertit de l enemi 
dont sis chevaus ereit saisi 
si se seingna de sa mein destre 
ors poez oir vertu de prestre 
onc plus tot ne se fut seingné 
qe sis cheval n ereit sané 
plus simples ne seit aingnels 
si ert nis li miracles tant bels 
q od lu seint signe de la croiz 
as sorceors tolit les oilz 
autresi com d une tariere 
lor fust percee la lumiere 
si commandot erraument lors 
q oem les enjettast vilment fors 
del leu ou is erent cutez 
einsi fut par les assorbez 
tote aperte la traison 
car tantost en confession 
la verite reqenoissoient 
regehissanz com is eroient 
par cel avoiltre deceuz 
pues furent nis tant convertuz 
q is pristrent deable a neier 
si se fesoient baptoier 
el nom de seinte trinite 
mais veirement onc li serf de 
ne lor vot lor veue rendre 
por tant co poet oem ben entendre 
qe maes la male art ne leussent 
par quei lu poeple deceussent 
ainceis les leissot assorbez 
mais veirement tant ert discrez 
qe pas ne vot q is sofrisissent 
mesaise dom is perississent 
ainceis les fist jesq al mourir 
de seinte iglise sostenir 
reconter soelent de seint gregoire 
li dit engleis un altre istoire 
qui ne fait pas a trespasser 
un jor co dient al passer 
del noble marcheil trajan 
qi emperiere ereit roman 
en trespassant soudeement 
se remembrot d un jugement 
lu quel li dit trajan feseit 
icist trajans empereiour 
en ost s ert esmeu un jour 
sour ne sai quele gent conquerre 
quant es vos tres parmi la guerre 
encontre lui enz el chemin 
une vedve de povre lin 
veneit plorante eschevelee 
com femme de doel forsenee 
e si se pleinst tot en plorant 
' mis fiz " fist s ele ' est tei regnant 
a grant dolor occis a tort 
mais por ico qe de la mort 
ne me poez faire recovrer 
fai la soveaus par dreit venger " 
donc respondit li emperiere 
soefre tei " fist s il ' fille chiere 
tantqe jo soie revenuz 
de l eire ou ors sui esmeuz 
e saches ja ne revendrai 
plus tost qe ne te vengerai 
a ton talent e a ton gre 
por qe jo vif soie e sené " 
donc dist la vedve ' ors deus i vaille 
si tu te moerz en la bataille 
qui me fera dreit apres toi 
icil " fist s il ' qui apres moi 
prechein empereour sera 
ico " fist s ele ' qe te vaudra 
s autre qe tei me fait lu dreit 
e ta corone en tant receit 
quele merite avras d itant 
ne quid " fist s il ' qe tant ne quant 
s issi avient de prou en oie " 
respondit la vedve ' ors deu l oie 
ne te vaut donqes asez miez 
tant com tu es seins e heitiez 
qe d icest grief justice faces 
s en aies les grez e les graces 
q a scient ta merite perges 
e tes loiiers autrui reserges " 
li emperere s avertit 
qe veirs est co qe lui a dit 
s en ot el quer compunction 
de ses plours e de sa raison 
tantqe lors sanz plus de demoure 
de piete meisme l oure 
de son cheval se mit a terre 
e si feseit tantost enqerre 
del dit murdre la veire estrace 
si q onc del liu ne de la place 
ne se mut por negun besoing 
ne sus ne jus ne proef ne loing 
s ot rendu lu dreit jugement 
par sei meisme outreement 
icest fait adonc remembrot 
quant par lu marcheil passot 
gregoires li chier ami de 
s en ert compunct de piete 
del prince qui tant ert pitous 
juste e misericordious 
qe damnez fust com mescreant 
e por co lors erraument quant 
jesq a seint piere ert parvenu 
tant se perneit por la salu 
del dit prince tant debonaire 
fors del quer chaudes lermes traire 
q apres en la seconde nut 
en avison lu apparut 
un angles qui li dist de fi 
q is ert de son desir oi 
meismement por lu roi traien 
par si qe por negun paien 
ne proiast en sa vie maes 
mais tant vos di tot a espraes 
ja seit qe les vertuz ainz dites 
tant soient leues e escrites 
com celes qui sont veires provees 
par tot lu mont auctorizees 
qe nul n en pusse estre doutant 
neporoec li romein auquant 
d icest miracle escrit derrain 
mescreant sont ja seit q en vain 
soul por itant nomeement 
qe ja li seint veraiment 
qui tant ert saive e sein doctor 
por lu paien empereior 
deu ne deproiereit co dient 
e co provent e tesmonient 
par tant qe is meisme dit 
el dialoge avant descrit 
enz el quart livre tranlaté 
ou est apertement trové 
q il prove e moustre par raison 
qe par meisme l achaison 
ne voudront pas li seint orer 
quant deus vendra lu mond juger 
por ceus qui donc damnez seront 
par quele cil qui ores sont 
justes e bons en ceste vie 
por les defunz en felonie 
qui en pecchie mortal se moerent 
deu ne deprient ne requerent 
car honte ont de deu rens proier 
q il lor puesse par dreit voier 
por tant n est pas grant mal co quit 
s aucuns ceste vertu desdit 
mais veirement qui la mescreit 
une raison entendre deit 
ne lisons pas qe il orast 
einsi qe negun mot sonast 
ainceis plorut tant soulement 
por lui molt angoissousement 
sanz faire de parler semblant 
q onc ne mut levre tant ne quant 
quel li prophetes moyses 
a qui deu dist ' va car te taes 
qe deit q einsi cries sor mei " 
si ne dist il ne co ne quei 
par tant resemble q autresi 
poeit gregoire estre oi 
de son desir sanz mot soner 
car veirement tant par veit cler 
cil qui les quers cerche e les reins 
q a son serf lu plus e le meins 
sovent otrie e done e mire 
co q is com oem charnal desire 
e neporquant ne l ose pas 
mettre a raison ne haut ne bas 
dom li psalmiste einsi nos dit 
' deu lu desir del povre oit 
ico " fait il ' deus ot t oreille 
qe li quer del povre appareille " 
d autre part asez miez poons 
resoudre icestes questions 
ne trovons pas escrit en livre 
qe trajans fust ensi delivre 
d infern qe s alme fust en gloire 
par l oreison de seint gregoire 
car co sereit tot sanz arvaire 
a l evangile apert contraire 
ou est apertement escrit 
' oem qui n est del seint esperit 
e de baptesme regeneré 
ja n enterra el regne de " 
ainceis lisons qe simplement 
delivre ert d infernal torment 
des peines soulement sentir 
car ico mostre sanz mentir 
icist serf de dom nos parlons 
es diz dialogaus sarmons 
enz el quart livre avant nomé 
ou est apertement trové 
q alme poet estre en infern close 
e neporquant si se repose 
car en tal liu estre porra 
ou negun mal ne sentira 
dom il dit del feu infernal 
qe seingles est e desegal 
sengles en tant qe toz comprent 
qui damnez sont par jugement 
divers et desegal en tant 
qe toz pecchors n est pas ardant 
unaiement d une maniere 
ainz i sont li damné pechiere 
par lu deu juste jugement 
qui sa desserte a chesqun rent 
diversement ars e penez 
e en divers lius alouez 
segon lor diverses merites 
por tant di qe des peines quites 
bien poueit estre icist traien 
mais q en ciel onc estrast paien 
ne vos poet nus oem affermer 
sanz co q il ne voille passer 
entrinement la dreite fei 
huimes d icest plus ne direi 
car de la fin de seint gregoire 
vos recontrei la veire ystoire 
tant ert penible e curious 
pensis veillanz estudious 
de garder la cite romaine 
ensemble od sa salu demaine 
od tot lu mond dom ert clamé 
pastor e pere e avoué 
qe del penser qe del labor 
cheit en tant forte langor 
qe lu prophete ezechiel 
lu quel espondre emprist tant bel 
ne poeit pas del tot parfaire 
ainz l estut son porpos retraire 
d autre part nis tant ert grevez 
d enemis e d aversitez 
sor tot la corporau feiblesce 
q a force e par vive destresce 
trestot l estude entrelessa 
e ses durs jors pleinst e plora 
com cil qui n ot autre desir 
forsqe del cors peust transir 
car ne quist al ne jor ne nut 
tantq a la fin quant a de plut 
qe sa proiere fust oie 
transit en pardurable vie 
l an de son sacre quatorzisme 
quart ide en marz entrant di disme 
regnant fouqei l empereour 
el second an de son enour 
si fut sis seint cors enterrez 
tost apres q il ert deviez 
enz en l iglise de seint piere 
al forein porcheiz qui ere 
devant lu viel sacraire asis 
ou plusors cors seinz furent mis 
meismement li papes leons 
qui tant ert bons clers e seinz ons 
simach e danz gelasius 
et li simples simplicius 
qui toz furent papes sacrez 
od ces fut gregoire enterrez 
dignement od molt grant enor 
s ot sis epitaphes la flor 
de trestotes les escritures 
escrites sus les sepultures 
car tals est del latin li titre 
co poet entendre asez li litre 
qui desus la tombe est escrit 
com la sivante lettre dit 
cist epitafe ensom la piere 
escrit ereit ou sis cors iere 
fourmez a lettre d or burnie 
e sachez tote romanie 
s en apercut tost en apres 
quels ert li dolorous deces 
del patron q ele aveit perdu 
car tantost quant li fut tolu 
ne demoura fors molt brefment 
quant l an meisme soudement 
sorvint einsi tres grant famine 
qe la gent metoit a mourine 
sanz nombre a si tres grant dolour 
qe del retraire en ai hisdour 
mais onqes veirement por tant 
tant par ert la malice grant 
ne l reqenoistrent li envious 
aincais distrent tot estrous 
qe gregoires ereit boulieres 
del commun tresor destruieres 
porq oem dut quanq il fist desfaire 
e por co lors li aversaire 
quant a son cors ne porent nuire 
ses oevres pristrent a destruire 
s orent ja molz de ses escriz 
ars e destruiz e parhouniz 
quant li ainz dit diacre piere 
qui tant familier lu iere 
od qui lu dialoge ainz dit 
en desputant mist en escrit 
arestut a tot son poeir 
e si lor dist itant por veir 
q is s entremistrent de naient 
car seussent is veirement 
qe ja por ardeir ses escriz 
meins ne sereit sis noms cheriz 
ne sa fame plus abatue 
ne sa memoire meins tenue 
car tant par eroient semez 
en essemplaires recitez 
parmi lu munde loing e pres 
qe par nule aventure mes 
ne seroient parabatuz 
tant par erent par tot qenuz 
d autre part od co lor diseit 
qe veirement molt par sereit 
icele lor tres grant envie 
tenue a grant forsenerie 
car grant sacrilege fesoient 
qui tanz e tels escriz ardoient 
les quels cil fist nomeement 
sor lu qui chief personaument 
sovent vit seint espirt ditant 
en semblance d un coulon blanc 
qui lui espirot e moustra 
quanq il escrit e enseigna 
d icest tesmoine ert esmeu 
li poeple quant l ot entendu 
en tant qe les diz envious 
contredistrent tot a estrous 
a contenz as espees traire 
meimement por le dit libraire 
qui mis fut a destruction 
dom lors par ceste occasion 
danz pierre li diacre ainz dit 
trestot lor contenz departit 
e dist ' seingnors mi frere chier 
de vostre contenz n est mestier 
car sachez bien veraiment 
prest sui a proveir erraument 
sanz delai e sanz nul respit 
quanqe j ai de gregoire dit 
sour seintes reliqes jurrai 
de ma mein destre e si mettrai 
ma vie en gage par einsi 
qe deus eit de m alme merci 
qe cist apostoiles gregoire 
deit estre de seinte memoire 
e entre les seinz anumbrez 
com cil qui dignes est provez 
de la celestre compaingnie 
od qui il ja regne en la vie 
qui mes ne finira nul jor 
as ciels od nostre creator 
e si jurrai nis ensement 
por ses escriz demeinement 
q is deivent estre autorizez 
par tot lu mont de lonc en lez 
com cels qui sont seinz e parfiz 
enditez del seint esperiz 
personaument mes oilz veanz 
s en ert itels li covenanz 
ensom co lu quel vos ferai 
qe s en cele oure quant avrai 
lu serrement paracompli 
avient par aventure einsi 
qe jo me moere enz en la place 
e vos tantost sanz plus d espace 
cesserez des livres ardeir 
si crerrez co q ai dit por veir 
e si jo soie vifs trové 
apres lu sacrement juré 
itant vos pramet leiaument 
sor meisme lu sacrement 
qe jo meisme a mon poeir 
vos aidrai des livres ardeir 
s en serai principal autor 
sanz mal engein e sanz poor 
d es ardeir de ma propre main 
mais veirement tot sui certain 
e segur si com de la mort 
q il ne me fera ja lu tort 
q en la confession veraie 
de son nom a sei ne m atraie " 
a ceste sentence assentoient 
trestoz cil qui presenz eroient 
jovres e viez petiz e granz 
e cil tantost trestoz oanz 
jurot sanz male art e sanz guile 
sor lu sient texst de l evangile 
trestot le sacrement ainz dit 
si com jo lu vos ai descrit 
a haute voiz apertement 
mais itant vos di veirement 
q apert miracle i ert mostré 
qar onc plus tost ne l ot juré 
quant veianz toz l espirt rendit 
si q onc de la mort ne sentit 
peine n angoisse ne dolor 
dom lors parut veir confessor 
e veir tesmoine de veirte 
e si fut tantost enterré 
enz en meisme icele place 
s en i pert onqorors la trace 
de son sepulcre ou il jura 
proef de la basse ou il poia 
les degrez al serment jurer 
por cest tesmoine confermer 
seut om depeindre par costome 
par tote la cite de rome 
un colum seint espirt notant 
par desus gregoire escrivant 
por co qe li sient esperit 
lu espirot quanq il escrit 
sachez por itant fut perie 
des livres la maire partie 
car par l arson furent perduz 
q om ne seit q is sont devenuz 
neporquant la somme en avons 
en un escrit ou nos trovons 
q il meisme escrit a johan 
son sozdeacre ravennan 
car en icel livre est trové 
q un sis deciple endoctriné 
qui apelez ert claudion 
les proverbes de salemon 
le xxx 
les prophetes e lu xxx 
les epistres canoniaus 
par ordre les set principaus 
par son sen ot mis en escrit 
si com il de lui les oit 
mais veirement apres l arson 
s is fussent recovrez ou non 
ne seit om pas certeinement 
mais ceus qi sont presentement 
en seinte iglise plus usez 
par tot lu mond auctorizez 
nomez sont en son evescal 
li dialoge e li xxx 
l ezechiel les omelies 
li pastorals es quelz noz vies 
si com en mireors mirons 
si seinement les entendons 
autres escriz refist asez 
qui onc pues ne furent trovez 
car par l arson furent perduz 
ainceisqe ceus fussent seuz 
seingnors ici finist la vie 
qui ja ne n ert el ciel finie 
del pape glorious gregoire 
or preions deu qe a la gloire 
ou il ensemble od lui habite 
nos donst venir par sa merite 
