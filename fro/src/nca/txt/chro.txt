n i a vivres ne garison 
fors sulement la veneison 
qui est par la grant desertine 
tote riens lor dit et divine 
qu ainz sereient mort de mesaise 
que la terre lur feist eise 
' pur ceo te mande c un pais 
li dones qui seit pleinteifs 
dunt il ait vivre e vestement 
auques entre lui et sa gent 
decique reseit enrichie 
iceste terre e replenie 
e que tels fruiz rende e si granz 
qu estre lur puissent suffisanz 
dunt garir puissent e lor eir 
s eisi ne l faiz nul remaneir 
n unt n aveir ne l i porreient 
desque vitaille n i avreient 
si saches bien certainement 
que nul reconciliement 
n avra od tei en itel guise 
se li prelat de seint iglise 
li duc li conte e li baron 
de trestote ta region 
el sacrement seint precios 
que tient crestientez et nos 
ne li jurent lui e sun eir 
la terre tenir e aveir 
des le fluive d ette en la mer 
si cum li as fait deviser 
en feu ceo perpetuaument 
e en alo tot quitement 
co est sa requisition 
veies si si l feras u nun " 
li duc robert ne s i rebunt 
a ce premierement respont 
si que l oi tuz li barnages 
' reis " fait li il ' or seies sages 
ne conquerras pas si fait home 
ne si haut duc c en est la some 
de tel honor de tel poeir 
s auques ne li faiz son voleir 
eisi por serviges rendanz 
dunt de lui seies attendanz 
ne li voleies co graer 
qu il te fait querre e demander 
si l deiz tu faire pur la quise 
que tu en faz a saint eglise 
de si fait poeple convertir 
la lei deu creistre e maintenir 
sire mult te deiz esforcier 
cum tu les faces esloignier 
d al deable qu ont seue 
e tuz jorz faite e maintenue 
e cum tis regnes e t onor 
n abaist n auge mais a dolor 
voilles que sainte iglise ait paiz 
que le mestier deu i seit faiz 
qui en es e pere e avocaz 
deffendere sire e prelaz 
ottreie e done boenement 
si qu a ceo n ait delaiement 
ce que li dux requiert vers tei 
kar jo l te lo par dreite fei " 
a ceo furent tuit depreant 
e clerc et lai petit et grant 
tant preient le rei e semonent 
et tant bon conseil li donent 
que flandres li gree e otreie 
ne volt de la paiz se recreie 
mais pur les paluz enpaistroses 
granz parfundes e encombroses 
ce dit l estorie tut pur veir 
ne la vout rous prendre n aveir 
bretaigne a quise e demandee 
cele li a li reis donee 
e espondue quitement 
en paiz senz nul xxx 
d icest ama rous la saisine 
kar tenanz est a la marine 
de l autre continuelment 
eisi fu fait le graiement 
franque et li dux robert od lui 
cist vindrent a rou ambedui 
retrait li unt l otreiement 
que li reis li fait bonement 
de desus l enterinetez 
de fei que tient crestientez 
baillent ostages as daneis 
ceus qu il requerent des franceis 
puis en unt rou au rei mené 
qui mult fu le jor esgardé 
' vez celui " funt il ' senz dotance 
qui envai trestote france 
e qui a sei la vout suzmetre 
mult l en fist grant quor entremetre 
or poez veer fier vassal 
par tut a pie e a cheval 
de grant vertu de grant poeir 
de grant engin de grant saveir 
ici a chevalier penible 
e endurant e mautraible 
cist a les travailz endurez 
dunt oi cest jor ert honorez 
ha damages nos a faiz 
e tantes huntes e tanz laiz 
cum est cil fous qui vout jurer 
ce que uncore a a passer 
nuls ne quidout ceo qu or quidom 
ne qu avenist co que veom " 
les paroles sunt recordees 
e retraites e recontees 
oiant trestuz en audience 
si c unc n i sorst desacordance 
dunt unt franceis rou tant forcié 
e tant semons e tant preié 
costreinz kar ne se vout retraire 
si tut li fu gref e contraire 
es mains le rei mist ses dous mains 
e si vos faimes bien certains 
qu onques sis peres ne sis aives 
sis ancestres ne sis besaives 
a home sus ciel ce ne firent 
ne homage ne li offrirent 
par ceo li est si de sauvage 
qu a grant peine s i assoage 
si cum l ovre vos est contee 
a li reis sa fille donee 
gille la proz rou a oissor 
e tute la terre e l onor 
qui entr eus ert determinee 
des ette jusqu en la mer salee 
e bretaigne riens n en retienge 
dunt vivre e vitaille lor vienge 
en fieu e en alo devis 
trestot eisi cum jeo vos di 
en cest dun fait n en cest otreiz 
si cum il est raisons et dreiz 
ne vout le pie le rei baisier 
rous qu il n en ert pas costumier 
iceo n iert ja fait quiqu en peist 
que la sue buche i adeist 
funt li evesque ' beaus amis 
de co seez sage e apris 
qui lom tel don done u menur 
cum de fieu de terre e d onor 
si est raisuns qu en la saisine 
l en baist le pie la teste encline " 
et rous respont ' ce n iert ja fait 
a nul sen ne a nul plait 
que lom me veie agenoillier 
flechir sozmetre n abaissier 
devant genoilz d ome mortal 
ne piez baisier n i prendrez al 
tant vos porriez travaillier 
jeo ne sui mie a piez baisier 
n ai pas le quor que ja atoche 
a piez ma chere ne ma boche " 
dunc li ront tant mostré franceis 
que honte i avreit trop li reis 
s il autre chose n en faiseit 
quant rou entent qu il unt dreit 
comande a un soen chevalier 
pur lui le pie le rei baisier 
cil l ad saisi demaintenant 
a sa boche tut en estant 
le porte dreit si l a baisié 
senz ce que point s i seit baissié 
le rei enversa tut ariere 
de ce fu ris a grant maniere 
noise i sorst grant tel em pesa 
qui autre semblant n en mostra 
charles li reis robert li dux 
e contes desqu a dis u plus 
barons evesques e abez 
e ceus qui furent apelez 
jurerent sus le sacrement 
e sur le novel testament 
rou fei tenir e a porter 
sa menbre e sa vie garder 
e l onor de son regne en fei 
par le commandement le rei 
eisi la terre par non 
com faite est la devision 
que il la tienge ait e porsee 
si qu ele ne li seit mais forcee 
n a eir qu il ait durablement 
deci al jor del finement 
si cum si eir sunt a venir 
si la puissent en paiz tenir 
finablement en fine paiz 
que mais ne lur en seit torz faiz 
si la coiltivent eisi l aient 
eisi vos di qu eisi s apaient 
eisi se sunt entramaisnié 
mil en plore de pitie 
unques mais si faite esjoiance 
ne quid nul jor qu entrast en france 
si cum la chose vos est dite 
e cum jeo l ai trové escrite 
fu cest ovre bel acomplie 
bel acordee e bel fenie 
cum bienvoillant e bon ami 
se sunt sevré e departi 
li reis torna en sun pais 
rou a roem ce m est avis 
li duc robert e franque od lui 
cist le cherissent mult andui 
si tres grant joie out a roem 
c unques maire ne vit nus hom 
de lur cher duc seignor novel 
mult plaist a tuz mult lor est bel 
franques l arcevesque sacrez 
fiers crestiens e ben lettrez 
fist les covenz toz revestir 
tuz assembler et tuz venir 
le baptestire fu sacrez 
saintefiez e aprestez 
il meismes fist le mestier 
joios de fier corage entier 
rous a en fons regeneré 
el non de sainte trinite 
baptizé l a ce vos sai bien dire 
e fait receivre baptestire 
acout li dux robert ses mains 
des fonz le lieve cum parrains 
sis nons robert li fu posez 
e robert fut puis apelez 
del duc robert robert out nun 
qu en fonz li enposa sun non 
precios dons estre son voil 
dona li dux a sun fillol 
le jor de cest bapteiement 
trovom qu aveit certainement 
nof cenz e dosze anz a devise 
que deus veire naissance out prise 
de la sainte virge onorable 
qui vers sun filz nos seit aidable 
robert li duc de normendie 
qui s alme e sun cors e sa vie 
done e ottrie a deu servir 
e a sa seinte lei tenir 
fiers crestiens de ferme fei 
senz suspecon e senz errei 
a ses contes e ses barons 
e ses princes trestoz par nons 
fait batizer e s autre gent 
granz e petiz comunaument 
de ce que a fei apartint 
qui besoigna ne qui covint 
les fist estruire e enseignier 
endoctriner e preecher 
qu il deveient faire e tenir 
que eschiver e que guerpir 
que aorer e coment creire 
coment regehir a proveire 
ses laiz mesfaiz e ses pechez 
eisi furent tant enseigniez 
qu od benignes ententions 
rendirent lor oblations 
bon crestien e aumosnier 
en la lei deu le dreiturier 
li dux robert a congie quis 
si s en torna en son pais 
li sire normanz terriens 
qui faiz est novels crestiens 
fait l arcevesque a sei venir 
' jeo voil " fait il ' par vos oir 
quels eglises de cest pais 
solent estre de maire pris 
queles plus hautes plus celebrees 
queles erent plus honorees 
queles sainz i a plus glorius 
plus aidables plus pretios 
quels i deit lom aver plus chers " 
fait l arcevesque ' volentiers 
vos en dirai la verite 
en ceste demeine cite 
a baieus e a evereus 
qu or tiens por tues et aveaus 
en cestes treis a treis eglises 
qui or sunt povres et desprises 
mais mult furent en grant honor 
de la mere nostre seignor 
la virge pucele honoree 
fu chascune faite e fundee 
e en son seint non dediees 
cestes furent mult eshaucees 
loinz en la mer a un rocher 
riens plus ne fait a merveillier 
la est l eiglise saint michel 
qui archangele est d amunt del ciel 
e dreit provost de paradis 
iceste rest de mult grant pris 
ici defors ceste cite 
ra un mostier fait e fundé 
de saint pere le bon baron 
cist ra esté mult de grant non 
uns arcevesques i giseit 
qui d estrange merite esteit 
kar n est dolors mals ne perilz 
dunt par meintes feiz n ait gariz 
ceus qui od fei le reclamoent 
le cors de lui mult honoroent 
tuz li poples tutes les genz 
mais li sodus avenementz 
de vos e de vostre compaignie 
l en fist foir de normendie 
gimeges la sainte abeie 
u primes vint vostre navie 
la est le temple e le mustier 
de saint pere le bon claviger 
le bon apostre glorius 
icil leus rest mult precius 
e mult de grant auctorite 
saches que en ta poeste 
a eglises autres plusors 
mais cestes sunt les meillors 
e de plus haute seignorie " 
quant li dux a la chose oie 
des sainz requert e vout oir 
quels lom i deit plus chers tenir 
fait l arcevesque ' saint denis 
est al siecle mult de grant pris 
greu fu en grece engenoiz 
e puis par saint pere convertiz 
apres l enveia saint clement 
ca es parties d occident 
pur preecher fei e creance 
par tut le realme de france 
cil qui od deu n orent amor 
li firent mainte deshonor 
e maint ennui maint mal maint ire 
tantque pur deu recut martire 
qui de lui out sa vie escrite 
set que mult est de grant merite 
sire arcevesques " fait li dux 
ne sai qu i atendisse plus 
ainzque departe ne devis 
a mes homes n a mes amis 
ceste terre e a ma gent 
voil e coveit premierement 
deu e ma dame sainte marie 
qu en aient si la lor partie 
e tuit li autre saint nomé 
que jeo n en dei estre blasmé 
eisi que deus en seit serviz 
e que c en seient les merciz 
dunt ce li plaist que la terre aie 
e qu a lui servir m atraie 
li saint e la virge marie 
vers lui me seient en aie 
eisi que sa sainte lei tienge 
mei gart e de mei li sovienge " 
franque respont certainement 
' est de aspirement 
ceo que jeo t oi dire e voleir 
qu en deu as posé ton espeir 
des quant l ovre est acceptable 
s est boen e bel e covenable 
que ces set jorz entierement 
qui sunt de ton bapteiement 
qu en aubes ies cresmal portant 
duinses as set iglises tant 
cum te vendra en volonte 
eisi que deus t en sache gre " 
le premier jor de baptestire 
que jeo vos ai comencé a dire 
dona terres selum sun buen 
sainte marie de roem 
larges e granz e bien asise 
qu il meisme nome e devise 
sole e quit e establement 
a tenir perpetuaument 
al secund jor qui vint apres 
duna terres e rentes ades 
a baius e grant honor 
a la mere nostre seignor 
a evereus tut ensement 
a l evesquie fist tel present 
tel dun tele saisine e si grant 
qui mult fu puis riche e rendant 
ausi al quart jor en roont 
mun seignor saint michel del munt 
si riche dun e tele partie 
qui mult sist bien a l abbeie 
e al quint jor assez par main 
deu e saint pere e saint oain 
redona tant tut a devise 
dunt uncor est mielz a l eglise 
au siste jor avant disner 
n i vout gimeges ublier 
saint pere e a saint aicade 
cume s il fust el lit malade 
duna sun don od cors joios 
grant riche e large e precios 
a saint denis tot par igal 
dune al setme jur brenneval 
od quanque del fieu i apent 
en l uitme si cum nos lisum 
le jor de s expiation 
mist son cresmal dreitement jus 
fors fu d aubes n i esta plus 
dunc comenca a deviser 
a departir e a doner 
la terre a ses plus hauz amis 
si cum il sunt de major pris 
si fait ses dons diversement 
mult bien e mult raisnablement 
quant li dus senz delaiement 
out fait sun aparellement 
e sun convive festival 
n out bon ami ne bon vassal 
qui la ne fust apareilliez 
joiosement e bauz e liez 
ad gille sa femme espusee 
la out grant feste demenee 
grant despense grant baronie 
de joie est france replenie 
qu ore sevent que paiz unt durable 
ferme e segure e bien estable 
pru dura li noceiemenz 
plus beaus plus riches ne plus jenz 
ne vos en fu nul contez ne diz 
mult i out aveirs departiz 
e larges duns e granz donez 
quant l afaires fu trespassez 
s a li dux doné seurtance 
e a tuz ceuz paiz e quitance 
qui en la terre remaindrunt 
e qui remasance i prendront 
si sagement l a departie 
que nul n i porte a l autre envie 
tuit en orent a soffisant 
conte baron petit e grant 
e quant chascuns out sa devise 
s unt lur entente tote mise 
a la terre de lung gastie 
povre deserte e enermie 
cum coiltivee fust a dreit 
a ceo tendirent a espleit 
a ceus qui plorent les estors 
ragree or plus les labors 
unc tant ne voudrent batailler 
qu ore plus ne viengent gaaigner 
si terre lur plout a destruire 
ore lur replaist plus a estruire 
e a noblement ratorner 
tant par i aiment a ovrer 
ne s en lassent ne ne se dolent 
autres quers ont qu il ne solent 
c unc tant n amerent a tolir 
ne as granz desleiz maintenir 
qu or n aiment plus dreiture e pes 
bien ne repos n avront jamais 
desqu ele seit riche e pleinteive 
si que chascun de sun dreit vive 
e li dux a ses chevaliers 
qu il mult ama e mult out chers 
e a ceus qui a lui s en vindrent 
qui de la terre orent e tindrent 
dona aveirs e riches dons 
dunt il refirent les cloisons 
les chasteaus e les fermetez 
tost fu li regnes atornez 
puis ne demora pas graument 
qu il tint concile e parlement 
tuit i josterent si baron 
e cil des soens de major non 
e li evesque e li abbe 
refurent trestuit mandé 
par lor conseil reisnablement 
e par le lur esgardement 
done e asiet leis covenables 
e dreitures a estre estables 
cum li poples fait e estace 
que li uns tort ne mal ne face 
a l autre que par jugement 
n en ait sa peine e sun torment 
paisible conversation 
de fei e de dilection 
veut qu il aient qu ensemble mainnent 
en tel sen que la lei n enfraignent 
as eglises fist peine mettre 
de ceo se vout mult entremettre 
drescier les fist e recovrir 
e mainte riche ovre bastir 
li beau temple li cher tenu 
que li paien orent fondu 
ceus fist restorer e refaire 
de ses cures fu ceo la maire 
unques n out bien joie ne paiz 
si n i fu li mestiers deu faiz 
genz sainte de religion 
de bon afaire e de bon non 
visita e vit volentiers 
e clers ama e mult tint chers 
sa dignite e sa justise 
vout qu eust par tot saint eglise 
as citez furent li vilain 
e li ovrer e li diain 
as murs refaire e afermer 
e as granz doves recovrer 
as riches portaus e as turs 
dunt par le regne fist plusurs 
si refirent il li baron 
tante riche defension 
que sempres furent les contrees 
forz e riches e bien fermees 
en bretaigne raveit bretons 
riches homes mult e felons 
ceus ala mater e pleissier 
que senz orguil e senz dangier 
le servirent puis a lur vies 
des riches rentes establies 
e del vivre de cel pais 
elargi tant a ses amis 
que vivre en porent noblement 
eisi en sustint tant sa gent 
que lur terres furent charganz 
e pleinteives e rendanz 
e que refu li gaaignages 
faiz par les terres granz et larges 
quant li dux out tot a chef trait 
eisi cum jeo vos ai retrait 
refist par tut sun ban crier 
e entredire e deveer 
que lerres ne fust consentuz 
ne s il esteit aperceuz 
que celez ne fust a justise 
apres ra fait autre devise 
que nuls nul leu de sun labor 
u il avra esté le jor 
soc ne cultre n en ost ne move 
se emblez en sunt s il n es retrove 
il li restorrera senz faille 
qui chevaus asnes u almaille 
avra el champ si s laist le jor 
senz garde nule de pastor 
n ait de l perdre pour ne dute 
eisi assiet sa terre tute 
tuz li poples s i asseure 
qu a tuz fait raisun e dreiture 
pur le deve pur l entredit 
que jeo vos ai conté e dit 
out en sa aree degerpiz 
uns gaaignerres ses ustilz 
a sa maison s ala disner 
mais nen osa od sei porter 
pur le devie que lom ne veie 
ne soc ne cultre ne correie 
quant la femme vit son seignor 
si repairer de son labor 
senz ses uistilz mult fu marrie 
a merveilles l en contralie 
tence noise grant plait demaine 
le bon home tient en grant peine 
irie e pleine de torment 
quant si l out laidi longement 
a mangier li done a mal aise 
kar ne pot estre qu ele se taise 
entre tanz dis de deslei pleine 
mettra s ele poet travil e peine 
cum cil li prosdoem sis marriz 
ne seit jamais seurs ne fiz 
de laissier i rien apres sei 
mettre l en volt en grant effrei 
tut a repost e a celee 
ala dreitement en l aree 
n i laisse oistil ne ferrement 
ne les correies ensement 
osté en a tut e porté 
quant li vilains se fu disné 
as chans revait son labor faire 
mais donc out mult dol e contraire 
quant ne trova ses apareilz 
tristes e marriz e destreiz 
s en est ariere repairiez 
adonc fud il si laidengiez 
que riens ne l vos savreit retraire 
' vilain " fait ele ' de mal aire 
lorsz e enputres e enpoz 
ne sunt or pas li oistil noz 
por le mauvais de vos costez 
les a or autre enportez 
la peresce qui est en vos 
nos en fera or soffraitos 
ceo vos est bel kar fors de peine 
en serrez mais ceste semaine 
a vos tres bien en mauveisir 
ne covendreit pas granz leisir 
se vos ne fuissez si malestruz 
ne fussent or mie perduz 
kar home sages ne veziez 
n es i eust mie laissiez 
or vos en porrez gesir as denz 
male gote vos seit es denz 
que a el n avrié vos mestier 
e diva " fait il ' aversier 
lairras mei or jamais ester 
dun n ois tu le ban crier 
e le devie e la manace 
e que vous tu donc que jeo face 
veus tu que jeo me face prendre 
trencher le pie desfaire u pendre 
s as comandemenz establiz 
qui par tot sunt criez e diz 
enchaeie si faitement 
qui m en serreit deffendement 
ceo ne serreit riens qui fust nee 
tuz jorz serras femme desvee 
rou " fait ele ' vilain dolent 
pur les paroles de la gent 
s os laisseriez endamagier 
que le vaillant d un sol dener 
n os en fereient de retur 
certes vos movreiz oi cest jor 
au duc vos en covient aler 
cest ovraigne dire e cunter 
cest damage e si verrom 
cum fait retur nos en avrom 
ne quel amende ceste en voil 
ainzque mais od vos me despoil 
le vos ferai cher espanir 
tart en serrez al repentir " 
por la femme qui se desleie 
s est li vilain mis a la veie 
al duc en vient al proz al sage 
si li reconte son damage 
sa perte e tut le larrecin 
mais ne l en sait nomer veisin 
que ait l ovre faite e meue 
tut l apareil de sa charue 
li est emblé ceo li retrait 
e li dux n en tient autre plait 
mais un provost fist apeler 
si li a fait cinc souz doner 
dunt restorer pusse sa perte 
mult s en fist lee la cuilverte 
quant sout que teus ert sis baraz 
e sis enginz e sis purchaz 
que des cinc souz erent saisiz 
mais d une chose seient fiz 
que si lor ne remaindront mie 
si li dux siet la tricherie 
escharni sunt je l sai de veir 
n ainz ne puet pas remaneir 
c est de ceo qu il pas ne s oblie 
kar al prevost de la baillie 
a sur ses membres comandé 
qu a ceus de la veisinte 
fust la chose cerchee e quise 
e tuit fuissent mis a juise 
eisi e par tel jugement 
en fust tant fait l enquerement 
que li furs fust aconseuz 
e trovez e aperceuz 
ceus deu convers de l aviron 
dunt lom pout aveir suspecon 
a fait venir e assembler 
la chose lor fait demander 
apres jurent n en sunt fator 
ne consentant ne celeor 
par feu portant les en assaie 
unc uns n en out autre manaie 
n autre merci qui en fust quise 
mais n en a nul pris le juise 
ceo fust pecchez dolors e maus 
kar quites en erent e saus 
ce a li prevost tut en apert 
dit e retrait al duc robert 
qui deu corre ne s amoleie 
pur l arcevesque franque enveie 
' par fei " fait il ' resazier 
ne me puis pas de merveillier 
deu deu de crestientez sire 
pur qui jeo recui baptestire 
s il est de cest furt conoissant 
qui l a qui l fist qui n est sachant 
que deit qu od feu saintefié 
en sun seint non glorifié 
ne demustre qui ceo a fait 
sachez de veir mult m en desheit " 
franques respunt ' chers dux amis 
de ceo ne seez ja dotis 
li feus n iert ja a cels nuisables 
qui forfait n en sunt ne cupables 
sachez un al feu n adesserent 
uncore cil qui la chose emblerent 
ja si poi n i adesserunt 
que maintenant aparistrunt 
faus quid copable e parjoré " 
dunc a li dux comandé 
que trestot li abiteor 
de l aviron d iloc entur 
des paroisses e des maisniz 
e de par tuz les plasseiz 
seint mandé nul n i remaigne 
e dist al prevost ne s en faigne 
' el non de jhesu crist veez 
que li feu seit saintefiez 
u ceo seient quis e cerchié 
cil qui ce unt fait e pechié 
mult voil deus face demostrance 
de cels qui ceo unt fait senz tarjance " 
de quanqu il aveit comandé 
fu tost faite sa volente 
e renuncié co m est avis 
que nen unt nul trové repris 
li dux senz nul autre sejur 
tramet pur le gaaigneor 
dunc li enquert ne li ceilt mie 
tute la verite li en die 
a qui il laissa en l aree 
la chose qui lli est emblee 
die en veir qui il les laissa 
ne saveir qui puis i ala 
e li bons hom respont ' m oissor 
de ceo ne sui pas menteor " 
adunc l a li dux apelee 
' seit mei " fait il ' l ovre contee 
que as tu fait de cel ator 
que tu emblas a ton seignor 
ou est li socs e les cureies 
garde que tost le me recreies " 
cele neia senz rien gehir 
unques ne li vout descovrir 
adunc fu longement batue 
tantque la chose a conue 
e descovert tot e retrait 
saveir pur qu ele l aveit fait 
dunc dist li dux a son mari 
' or ne m en seit " fait il ' menti 
saveies tu que tricheresse 
fust ta femme ne laronesse 
saveies la tu custumiere 
d embler nule rien d en ariere 
oil sire bien par ma fei 
mais unc ne l voult laisser pur mei 
sez " fait li dux ' cum t ies dampnez 
par dous manieres de decrez 
l un que chef es de ta muillier 
si l eusses a chastier 
de tel ovre de tel deslei 
bien le deust laissier pur tei 
e l autre quant le furt saveies 
que tu de rien l en consenteies 
e pur ceo t en estot morir 
que tu ne vousis descovrir 
autresi fait il faute e force 
qui tient le pie cum qui escorce 
parconiers es de sun deslei 
si n voil qu om pende li e tei " 
eissi lor fist les oilz bender 
e a forches en haut lever 
de cruel mort les fist morir 
pur paiz e justise tenir 
c espoenta les tricheors 
les faus e les deceveors 
n i oserent rien puis embler 
par la terre peust aler 
uns hom chargiez de besanz quiz 
de jorz s il vousist u de nuiz 
seurement ja ne trovast 
qui par mau respit l adesast 
la terre esteit chambre e palais 
por tenir cuitee e pais 
ovres qui mult devreint plaire 
beles e dignes de retraire 
fist li dux s eus ne sunt escrites 
tant qui ne vos serreient dites 
mais en fist por esprover 
qui mult fait bien a reconter 
saveir queu paiz queu quitee 
unt les choses de son regne 
cum faite seurte i unt 
cil qui parmi la terre estunt 
si a gaires des embleors 
des larrons ne des cinsneors 
oiez cument il l esprova 
tant cum li siecles mais dura 
ne sera nuls hom qui cen face 
un jor esteit alé en chace 
pres de roem en bois sus seigne 
eisi cum l estorie m enseigne 
sur une mare en un beau leu 
orent sun manger prest li queu 
la vint a sun disner li dux 
e sa gent od lui tut le plus 
mult en i out ceo sui lisanz 
de mainz plusors divers semblanz 
la s asistrent la unt mangé 
joios e e lie 
oiez cum fait espeiriment 
a fait li dux veant sa gent 
ses armilles qu om bous apele 
od odvre preciose e bele 
d or e de pierres grant e gent 
qui valeient maint marc d argent 
laissa en un chaisne penduz 
eisi que tuit les unt veuz 
' n i a conseil de remaneir 
par force e par vif estoveir 
m estot a mun uncle aler 
nul autre escard n i sai trover 
bernart le conte de saint liz 
cil me fera cum a son fiz 
cil veit m onor tant e mon pru 
cum uncle deit a son nevou 
od lui serai tresqu a cel ore 
qui j aie quis gent qui me secure 
par sun conseil e par s aie 
quid si rentrer en normendie 
que toz ceus metrai a dolor 
qui vers mei i sunt traitor 
l ost de france ferai venir 
por eus morteument departir 
e l un de l autre desevrer 
prendre escorchier e desmenbrer 
de eus e de tote lor lignee 
sera la terre esneiee 
arse au fu si senz dotance 
ja n iert mais d eus fait remenbrance 
ne n i remaindra le menor 
desleié cuilvert traitor 
qui vit mais ceo senz nul mesfait 
que lor eusse dit ne fait 
me sunt eisi reveit sanglent 
e hainos e mauvoillent 
mult en sunt loinz de paiz aveir 
si deus m en done le poeir " 
bernart respondi ' sire dux 
ja mar si nos en direz plus 
ne volez pas celer ne faindre 
a quei lom pot a vos ateindre 
or sevent tuit petit et grant 
quel quor avez e quel talant 
des or conoissent vostre esforz 
qui rien ne vaut assez est morz 
si en france t en vous aler 
cel ne te poum pas veer 
e sez cumbien nos te siuveron 
deciqu al fluie de ette irom 
ne durra plus nostre convei 
ne plein pas n irom plus od tei 
kar tuit sevent petit et grant 
qu od rou ton pere le vaillant 
nos combatimes od franceis 
jeo ne sai ne quanz anz ne quanz meis 
mais grant damages lor feimes 
e maint home lor oceimes 
dunt uncor vivent les lignees 
e les parenz e les maisnees 
uncle nevo fiz e cosin 
cist nos serreient mau veisin 
si en lur terre nos teneient 
senz faille u il nos occireient 
u chaitif nos tendreient pris 
desqu ies si recreanz e vis 
qu estrange loinz en reprovier 
veuz mielz vivre d autrui quartier 
huniz eschar d autres curaille 
qu od esforz d armes n od bataille 
tun riche regne delivrer 
e defendre e governer 
failliz de quor ce m est avis 
e si s vos laissa lon conquis 
or les vos tolent traitur 
qui ne sunt rei n empereor 
si n i metez autre content 
ne vostre brant n en ert sanglent 
ne vostre escuz saisiz par vos 
mult deivent cil estre joios 
qui en vos aveient espeir 
kar mult i unt nori bon eir 
or n i a plus qu el ne poum 
ne jeo ne tuit mi compaignon 
ne querom pas od tei aler 
qu ainceis nos metron en la mer 
si retornerom en noz contrees 
qui pas ne nos serrunt vees 
c iert par sofraite d avoé 
nez senz valor effeminé 
qui ne nos poez garantir 
e qui avez dote de morir 
contre si faite deshonor 
ne sunt cist vostre traitor 
quidez se vos l osissiez emprendre 
qu il vos osassent sol atendre 
nenal mais pres est de vergoine 
qui en mauveis eir met sa besoigne " 
li dux xm ot ces blastenges 
ces reproches e ces laidenges 
s il ert iriez au munt poiier 
or n i parout que corucier 
oiant vilains oiant corteis 
respondi bernart al daneis 
sique li prince e li meillor 
en orent pitie e dolor 
' bernart " fait il ' tort en avez 
dunt si laidement me blasmez 
la faille de chascun par sei 
avez tut atorné sor mei 
purquant n i a rien fait n enpris 
dunt a toz n aie conseil quis 
si n i a cel que ja s en vant 
ne un sol ja s en traie avant 
qui die je vos en semons 
ainz toz pensis et toz enbrons 
en unt esté tuit li meillor 
kar contre un de eus unt set des lor 
s il me eust esté conseillé 
e se il m en eussent aidié 
ja fust la cite chalongee 
e mainte alme de cors sachee 
kar en mei ne remist il mie 
mais n i avra ja cel qui die 
jeo en sui prez d aler aidier 
ne sol ne puis jeo cumencier 
bernart a braz tot en oiance 
m avez dit honte e aasmance 
qui senz valor effeminé 
m avez oiant tuz apelé 
mauveis d armes e neientage 
ne m i avez gardé parage 
mais sachiét tant en avez dit 
a ce n a mais nul contredit 
ainz les irai sul envair 
ce ne me pot riens destolir 
qu en sanc vermeil n i baing e teigne 
le fer de ma lance e m enseigne 
ne direz ja que failliz seie 
ne que de valeir me recreie 
des parjurez seront sanglanz 
mis glaives d acer e mis branz 
ausi cum dessevra sanson 
par force la gule al liun 
desseverrai je lor amassee 
ja lor serra l ire mostree 
desqu a petit que j ai vers eus 
sanglanz e parjurés e feus 
s or m atendent ja m i avront " 
les oilz e la chere e le front 
a plus d un charbon esbrasez 
' seignors " fait il ' si vos or m amez 
si l me faites aparissant " 
quant ceo veit bernart le normant 
qu a itant est l ovre poiiee 
qui ne poet mie estre abaisee 
conoist del duc le fer talent 
e la grant ire qui l esprent 
crient vers lui seit mult irascuz 
mult enchaeiz e offenduz 
ceo qu il puet vers lui l asoage 
' dux " fait il ' ce vos pri e suplei 
que vos ne vos iriez vers mei 
kar il n est riens vive oi cest jor 
qui plus de mei aimt vostre honor 
por c en voudrai tel fais enprendre 
por garder la vos e defendre 
que ja n ert dit el desseverer 
que de rien en face a blasmer 
mais commander devez e dire 
riens qui vos en vienge a plaisir 
ainz devum par tot obeir 
or n i a plus seit esgardé 
e pris e eslit e nomé 
li quel iront ensemble od vos 
ceinz les braz d acier perillos " 
quant a ceo orent mis lor poeir 
si ne porent unques aveir 
sus ciel que treis cenz chevaliers 
qui armes aient e destrers 
cist unt le duc aseuré 
pramis e plevi e juré 
que ceo qu il fera ferunt 
desqu a la mort ne li faudront 
ne un de eus toz n i fera faille 
dunc chevauchent vers la bataille 
selon la maniere daciene 
e selon la costome anciene 
lor genz e lor conreiz 
dunc chevachent vers l ost estreiz 
lur enseignes al vent despleient 
sique lor enemis les veient 
li plosur de eus en unt grant joie 
kar mult est lur compaigne poie 
si quident que tut seient lur 
ceus ou aveit poi de valor 
s en rentrerent dedenz les murs 
ou n aveit gaires des seurs 
li dux de ses treis cenz armez 
a treis conreiz faiz a sevrez 
as fereors vout primiers estre 
ci fu de sei toz sire e maistre 
ci vout estre gonfanoniers 
oi parra qui ert chevaliers 
l osberc vestu la teste armee 
l escu al col ceinte l espee 
la lance el poin au gonfanon 
sur le cheval bauzan gascon 
fort e isnel e aaisié 
lor a le tornei comencé 
devant les autres un archee 
toz abrivez lance baissee 
lor vait un chevalier ocire 
dunt si ami orent grant ire 
cil s esteit primes eslaissiez 
d armes coragos e preisiez 
icist se sunt ateint premier 
tant com rendirent li destrier 
l escu out bien le duc percié 
e le fort osberc desmailié 
sique li sanc l en ist del cors 
e cil ne li est mie estors 
kar li dux le ra si ateint 
que tot son glaive li empeint 
parmi l escu e par le osberc 
siqu es costez perent li merc 
si doleros qu enmi la veie 
l en devale de cors le feie 
dunc dist li dux par grant iror 
' teu fin deit faire traitor 
teu la ferunt li autre enpres 
ja ainz ne m eschaperont mes 
encui baisserai lor orgoil 
kar riens tant desir ne voil " 
ainzque li dux feist son tor 
out trait le vert brant de color 
enz el tas d els se vait meslier 
la veissiez teus cous doner 
que les heaumes lor esquartiere 
encui fera de eus tante biere 
que ja n ert mais jor ne s en plaignent 
e desque les cenz i ateignent 
poez saveir grant bruiseiz 
out sur l escuz a verniz 
de lances trenchanz e d agues 
les enseignes a or batues 
s en issent des cors degutantes 
descolorees e sanglantes 
od le branz d acer lor remaillent 
si tost cum lor lances faillent 
la char lor tranchent e les os 
si sunt estreit serré e clos 
que riens ne les poet departir 
mult l unt bien fait a l avenir 
l ost unt en deus meitiez fendue 
dunc rest bataille avenue 
u resteient li cent armé 
ja ne sera mais reconté 
que plus tres aireement 
s alast combatre nule gent 
ne prendre issi mortels venjances 
qu enz el plus granz bruil de lor lances 
lor vunt les osbers desmailier 
e les gros des cors despeccier 
e reverser jambes levees 
e detrencher a ses espees 
si durement qu en poi d espace 
en fu si junchee la place 
qu en sanc i sunt desqu as argoz 
mult s i contienent bien les noz 
oir poez cum faitement 
li dux guillaume e li soen cent 
unt engigniez lor enemis 
de l autre part les unt requis 
la les escrient e asaillent 
e les forz osbers lor desmaillent 
mult les mettent en grant effrei 
adonc avint le tierz conrei 
eisi desiranz de l ovraigne 
que n i a pas diz qui n en taigne 
ci son penon en sanc vermeil 
mais oi n i out si fort trepeil 
des or les unt il fait branler 
e de la place remuer 
des or lor i sort granz esmais 
kar fels e desvez e irais 
lor vunt les noz plus tres hardiz 
que n est li faucs vers la perdriz 
n as feibles bestes li lions 
qui vers lui n unt defensions 
autresi les vunt detrencher 
e se cil sunt buen chevalier 
ne lor i vaut esforcemenz 
ne multitudine de lor genz 
la u plus quident recovrer 
la lor vait lon les ches couper 
les cors e les mains e les braz 
que rais e gotes e esclaz 
lor ist de sanc si e devale 
qu en la pree s enversent pale 
criement que ja pez n en estorce 
perdent les cors perdent la force 
ne fu d ewe plus arosee 
qu or est de sanc tote la pree 
icil chaples a tant duré 
que des tentes furent jeté 
ne lor en lut nule destendre 
n autre aveir nul saisir ne prendre 
n oistes gent qui en tant d ure 
eisi tot a fais senz demore 
fust mais vencue ne matee 
n eissi deu tot desbaratee 
que ce ne fu pas autrement 
mais deus le fist veraiement 
qui ceus maintient qui se defendent 
e qui pur lor grant dreit contendent 
ci a li dus bien contendu 
e deus li a maintenu 
que toz ses morteus enemis 
avoi vencuz e morz e pris 
mult riol par la bataille 
sor trestote rien se travaille 
de lui trover de faire entendre 
que bien deust la terre prendre 
qu il li offreit graantement 
mais li vilains dit plainement 
que cil par jugement desert 
qui tut coveite tot pert 
rious tot conveitout aveir 
bien en a mostré son poeir 
por c a perdu le tut senz faille 
ke il est vencu en bataille 
honiz e destruiz e confus 
mult l enchauce de pres li dux 
e teus seixante chevalier 
qui unc n orent teu desirer 
nul sus ciel cum d ateindre a lui 
une chose sai bien e qui 
si de ceste poet eschaper 
c iert mais son derier penser 
que d emprendre ne d envair 
qu au duc vienge terre tolir 
or set cum il a espleitié 
s il pot estre pris ne baillié 
de lui est fait ceo set de fi 
pourus e descoluri 
s est en un grant bois enbatuz 
ne pot estre ateinz ne veuz 
quis e deschaciez fu assez 
mais unc ne pout estre trovez 
mult par en out li dus grant ire 
oir porriez fiere martire 
ver seigne vunt la gent vencue 
qui de la bataille ert eissue 
fuit a la mort a la mort vient 
nule dotance n es retient 
qu enz nen entrent pur mort receivre 
tant lor en i covint a beivre 
que sol n en eschapa lointains 
cil qui erent trovez as plains 
erent en poi d ure feni 
e si aucun d eus s i gari 
ce fist la selve espesse e brune 
ainceis raia tot cler la lune 
c unques remasist la merveille 
en mainz lieus ert l erbe vermeille 
parmi les cors destrenchez 
out enveié li dux preisiez 
pur les soens querre e pur cerchier 
mais unc serjant ne chevalier 
n i out des suens trovez occis 
neiez afolez e maumis 
dunc out joie dunc se fist lez 
dunc fu jhesu crist merciez 
que eisi securt e si avance 
ceus qui en li unt esperance 
ne vos serreit pas sempres retrait 
le grant guaain qui ci fu fait 
mais trop i fu desmesurez 
tels aveirs mais n i fu jostez 
tant trefs ne tant bel pavillon 
tant mantel vair tant pelicon 
tant coffre ne tante vaissele 
tante despoille riche et bele 
tant bel osberc tant brant d acer 
tant palefrei e tant destrier 
autres aveirs riches et mainz 
ne fu jamais fait si faiz gaainz 
li leus e la place e la pree 
ou la bataille fu jostee 
ou si grant de els parut la perte 
qui des morz ert tote coverte 
e de sanc vermeil arosee 
fu puis l ert mais apelee 
tozjor le pre de la bataille 
une chose vos di senz faille 
que triues ad desormais pris 
li dux de toz ses enemis 
autre ovre voudrunt envair 
qu essaier li terre a tolir 
fuiz s en est de normendie 
riols li parjur feimentie 
unc ne s i osa remaneir 
ne truis que puis ne sun eir 
i eussent plein pe de terre 
qui a tort prent estrif ne gerre 
tut eisi l en deit avenir 
vers son seignor n i deit faillir 
haitiez joios e lez e bauz 
s en repairout del grant enchauz 
mais ne semblot pas chevaler 
qui fust eissuz de dousneier 
kar le heaume out tot decoupé 
e le hauberc ensanglenté 
fraint e oschié sun brant d acer 
e si ne pert mie au destrier 
qu il n ait esté es granz meslees 
kar sur lui a granz cous d espees 
fait il ' si bernart le daneis 
faiseit que proz e que corteis 
s ire me serreit pardonee 
kar od le trenchant de m espee 
li ai dreit fait s on li mesfis 
vers mes plus mortels enemis 
moillie s en est oi en cent 
tuit li plus sains n ot ne n entent 
al son dit seit a suen voleir 
li queus en deit le pris aveir 
mult l ai oi esgardé de pres 
nul plus felon ne plus engres 
n en out contr eus set devers nos 
molt lur a esté damagos 
proz est et hardiz e aidables 
en toz estoveirs metables 
oi ai veu genz bien aidier 
unques mais treis cent chevalier 
ne recurent si grant honor 
cume li nostre unt oi cest jor 
secoru m unt deus le lor mire 
e je deu munt seie le pire 
se jeo jamais a nul jor lor fail 
si lor merirai cest travail 
e ceste fei qu il m unt portee 
que tant cum jeo mais ceigne espee 
ne lor sera fait tort n ennui 
tant dorrai al plus povre encui 
dunt de mielz ert mais a lor genz 
por eus amerai lor parenz 
e escreistrai mais a ma vie 
cenz mile feiz les en mercie " 
en mante sen i out parlé 
mais nul d eus n ont acomparé 
a ceo que li dux aveit fait 
kar chascon dit bien e retrait 
que par l esforz de ses dous braz 
unt esté morz vencuz e maz 
le pris l en donent c est bien dreiz 
si avreit il a totes feiz 
qu il vendreient a chevaliers 
plus forz plus hardiz e plus fiers 
ne plus corajos ne mains fol 
ne pendie nul escu al col 
oiez ainzqu il fust descendu 
saveir cum li est avenu 
de fescham vint un chevaler 
a esperon sur un destrer 
qui noveles bones e lies 
li a contees e nunciees 
kar de la gentil dameisele 
sprote la tres proz e la bele 
qu il out prise si cum je vos dis 
solum l usage del pais 
dunt sis pere ert nez e nurriz 
li aveit deus doné un fiz 
e quant cil l out al duc nuncié 
s avant esteit joios e lie 
or fu il plus dis milie tanz 
merveilles out des talanz 
eisi avient de grant tristece 
revient l om tost en grant leesce 
liez ert li duc del champ vencu 
liez ert de l eir qui est nascu 
ces dous joies sun quor amplissent 
e si vers deu le raducissent 
qu en fait n en ovre que il sace 
ne fera rien qui li desplace 
a baius l evesque henris 
saintismes hom e deu amis 
a cestui seit porté l enfant 
ceo comande demaintenant 
e par botun le bon daneis 
le proz le sage le corteis 
la le tienge en funz e bateit 
mult desire ja que fait seit 
richart ait non si seit nomez 
ensi vout qu il seit apelez 
mult fu tost fait joiosement 
son bon e son comandement 
puis fu a fescham raportez 
iloc fu nuriz e gardez 
e sur tute rien cher tenuz 
plus bels enfes ne fu veuz 
de sa tres joiose aventure 
e de la grant desconfiture 
u furent mort li traitor 
e de l occise e de l estor 
chacié fuitif de la contree 
fu liez guillaume longe espee 
essauciez fu e renomez 
e par tot le siecle honorez 
od pais seure et establie 
tint puis bretaigne e normendie 
joiosement en quitee 
senz guerre e senz aversite 
n i out unc puis si orgoillos 
si riches ne si desdeignos 
qu il li osast dire ne faire 
chose qui li fust a contraire 
li prince e li baron de france 
desiroent sa bienvoillance 
e d estre a son comandement 
e cil de borgoigne ensement 
cil de flandres e li daneis 
et cil d eberne et li engleis 
esteint tuit a sun plaisir 
e a lui amer et servir 
cil des estranges nascions 
e de lointaignes regions 
des mienuit vers orient 
veneient a sa cort sovent 
qui sor autres ert renomee 
e li nobles dux longe espee 
hautement les honorout 
e tanz riches dons lor donout 
que merveille ert u ceo perneit 
e dunt si fait aveir veneit 
qui reveis les granz presenz 
les fiers les precios les genz 
qui sovent li reerent donez 
e enveiez e presentez 
merveille en peust grant aveir 
nuls de son pris de sun saveir 
n ert au siecle contez ne diz 
si cum reconte li escriz 
en la grant forest de lions 
od ses princes od ses barons 
vout aler chacer au ruit 
si cum je pens e cum je quid 
home sos ciel ne riens qui vive 
ne vit forest plus pleinteive 
qu ele ert de cerfs e de senglers 
od sei mena barons e piers 
ceus qui lui plout qu il i manda 
ce vout e dist e comanda 
qu om li fist mult grant foilliees 
e loges bien aparillees 
de junc jonchees e de glaie 
ne sai cum plus vos retraie 
mais riche i fu trop li conreiz 
e riches faiz li apareiz 
hues li dux cil de paris 
forz hom e riche e de grant pris 
e herbert li quons de seint liz 
jenz chevaliers proz e hardiz 
e guillaumes li peitevins 
qui riches quons ert palains 
icist tuit trei mult noblement 
e od riche contenement 
non od armes ne od conreiz 
qui sur lor riches palefreiz 
od mult cointe apareillement 
pur amor del duc solement 
vindrent a la chace en lions 
od de mult preisiez compaignons 
unc ce quid gent ne fu veue 
a plus grant joie receue 
mult lor a grant amor mustree 
li dux guillaumes long espee 
qui vout si pot aler chacer 
curre berser u herdeier 
bien les tint li dux longement 
e si sachez certainement 
qu on el siecle ne fu oie 
genz nule qui meuz fust servie 
un jor esteit beaus li matins 
quens gwillaume li peitevins 
vint au duc parler a sa tente 
oiez en quei il aveit s entente 
li dux aveit une sorur 
puisnee de lui et menor 
gerlos la bele l enseignee 
la proz la sage l afaitee 
ceste desirout mult li quons 
od sul treis chevaliers des suens 
en a le duc a raison mis 
fait il ' sire oez que j ai quis 
tant est haute chose de vos 
e tant estes preisiez sor nos 
e sor tuz les princes del munt 
qui oi vivent ne qui oi sunt 
que n os voil mander ne ne dei 
par message autre que par mei 
ceste ovre que querre vos voil 
qu vos ne l tenissiez a orguil 
vostre seror qui mult est sage 
voil e demant en mariage 
por aveir od vos aliance 
amor tenemenz e fiance 
dunt nos seion mais a tuz dis 
entre nos deus charneus amis 
n en voil nule tant que je sace 
or si tant est que eu vos place 
faire en poez riche contesse 
ne vos en sai faire autre pramesse " 
li dux li respunt a dreiture 
par gas e par enveisure 
' veire " fait il ' mais peitevin 
de pere en fil dit lom en fin 
qu il sunt od armes poi vaillant 
poi hardi e poi conquerant 
avers sur autres genz legiere 
poi estable poi verteiere 
si sereit pechie e dolor 
que pucele de sa valor 
de sa beaute de sa franchise 
fust mariee en nule guise 
si mult ben non e hautement " 
li quens les paroles entent 
contraires mult a sa besoigne 
merveilles en out grant vergoigne 
n i respont rien ne mot n i sone 
e li dus apres l areisone 
' or sire quens " fait il ' laissiez 
e je m en serai conseilliez 
od mes feeilz od mes barons 
apres vos en ferai respons 
desqu a demain ne tenez mie 
ce que je di en vilanie 
od vos m enveis e jeu en ri 
si cum sovent funt buen ami " 
a ceus qui li furent feeil 
prist l endemain li dux conseil 
al duc huun al conte herbert 
mostra l ovre tut en apert 
trestuit li unt l ovre loee 
d ambesdous parz fu graantee 
ci ne sai plus que je demuer 
au peitevin dona sa suer 
as nocailles out grant leece 
e demenee grant richece 
au departir fu li conreiz 
e si granz faiz li apareilz 
de dras de robe e de vaissele 
e de despuille chere e bele 
d or e d argent e de somiers 
e d aveirs precios e chers 
c unques n ala dame a seignor 
plus richement n a maire honor 
chevaliers sages de grant tens 
danzeaus vaslez e chamberlens 
dames e puceles preisees 
gentiz femmes e enseignees 
en mena pru a son servise 
ici ne vos faz autre devise 
mais a peitiers l en a menee 
li quons qui l aveit espusee 
en la sale fu receue 
de riches pailes purtendue 
od joie od feste e od honor 
maint present l en fu fait le jor 
haute dame out en li e sage 
mult en essauca son lignage 
li quens herbert veit la noblece 
veit la valor veit la proece 
veit le sen ot la renomee 
del duc willaume longe espee 
cum il est riches de poeir 
e riches d amis e d aveir 
leiaus e vers de ententis 
oiez dunt ert volunteris 
d une sue fille plus bele 
que dame nule ne pucele 
que lom seust en tote france 
doner al duc senz demorance 
faire en vout mult l asembleison 
par le conseil al duc huun 
li a donee e ottreiee 
e li bons dux l a noceiee 
od aveirs qui non sunt nombrez 
trop granz e trop desmesurez 
que teus ne furent mais oiz 
pris ne donez ne departiz 
s en vint la dame a son seignor 
od si grant joie od tel honor 
od plus riche apareillement 
ne u plus eust de haute gent 
ne fu pucele mariee 
ne receue ne donee 
a roem el palais hautor 
out grant joie mené le jor 
que ele i vint premierement 
vaissele e dras or e argent 
i out doné vaillant mil mars 
e autre mil al plus eschars 
eissi fu li dux mariez 
eissi poierent ses bontez 
de resplendisseit 
d onor de justice e de dreit 
crueus esteit e haynos 
a toz desleiez orgoillus 
aidables ert e secoranz 
a humles e a bienvoillanz 
a totes non creables genz 
ert de buens amonestemenz 
e d atorner les a creance 
aveit ses quors grant esjoiance 
maint amena maint en conquist 
al loenge de jesu crist 
sa duchee sun tenement 
ne gouvernout pas solement 
qui totes les affinitez 
qui a son regne erent justez 
que ami l en erent e feeil 
li home par sunt haut conseil 
nus princes n iert a lui segunt 
que lom seust en tut le munt 
quant alestan li nobles reis 
cil qui ert sire des engleis 
sout e oi la renomee 
del duc guillaume longe espee 
que od franceis s iert aliez 
e qu entr eus ert teus amistiez 
qu il aveit prise de lor regne 
la fille au conte herbert a femme 
mult les aveit a sun voleir 
de sun nevo qui ert lur eir 
loeis dit le fiz charlon 
cil qui morut en la prison 
se purpensa del duc requerre 
que vers eus li porchacast sa terre 
kar par lui e par sa preiere 
quide le rapeaugent arrere 
ses messages prist enorez 
sages e apris e discrez 
od riches dons e od presenz 
granz beaus e precios e jenz 
si s enveia al duc vaillant 
e cil li furent depreiant 
de par lur naturel seignor 
qui li requiert de grant ducor 
que de son nevo ait pitie 
qui si est de france essillié 
kar ce set bien certainement 
que tot le regne li apent 
pur deu e pur s onor li place 
que vers franceis porchast e face 
qu il l apeaugent a seignor 
e que il li rendent s onor 
kar lor dreit eir est e lor sire 
iceo ne pot nuls hom desdire 
set se par lui n est engignié 
ja par autre n ert purchacié 
face le rei qu a son vivant 
l en sera il mais redevant 
d alain qu il aveit eisillié 
de bretaigne fors chacié 
reprie molt qu il li pardont 
que sa terre li rende e dunt 
itant li place e s il tant voille 
qu en son servise le recuille 
apres cest grant requerement 
cest dun e cest supleiement 
a pris od franceis parlement 
mult i josta de haute gent 
tuit i josterent li evesque 
li baron e li arcevesque 
au conte herbert al duc huun 
qu il plus aveit en suspecon 
parla li dux priveement 
sa volente e son talent 
li graanterent tot a faire 
n i voudrent plus estre contraire 
par son purchaz bien le vos sai 
evesque e arcevesque e lai 
e tuit li baron des franceis 
voudrent que lowis fust reis 
mandé l unt senz porloignement 
e receu mult hautement 
puis fu enoinz e reis sacrez 
e od hautesce coronez 
par deu e par le rei guillaume 
out il la terre e le reaume 
pardun refist au conte alain 
por amor del rei alestain 
e por lui od qu il ert venuz 
li fu entiers feus renduz 
sa terre rout tote e s onor 
unques puis qu il vesqui nul jor 
ne fist al duc si servir non 
od quor de bone entention 
n out que cinc anz ce m est avis 
tenu terre reis loewis 
que vers lui furent cil de france 
en ire e en grant mauvoillance 
mult hairent estrangement 
e lui e son seignorement 
maintes laides oppressions 
e maintes granz envasions 
li firent sovent e menu 
sique atant esteit venu 
que volentiers li tolissent 
le reaume s il peussent 
cil ne l poeit plus consentir 
kar n i aveit mais del tolir 
e de la terre en fin voidier 
quant il tramist son messagier 
outre le rim al rei henri 
mander preier crier merci 
que il li fust pere e aidis 
envers ses morteus enemis 
d amor facent aliement 
e vienge a lui al parlement 
kar riens n est nule qui li place 
que tuit ne li ottreit e face 
de ceste n out soig li reis henris 
ainz dit que ja n erent amis 
ne parole n ert de eus jostee 
fors par guillaume longe espee 
mais se il se voleit pener 
bien les faire assembler 
e lier d amor enterrine 
leias mais e tenable e fine 
par nul autre n i parlereit 
ni par nul autre n i vendreit 
quant ceo sout li reis lowis 
gregiez destreiz e entrepris 
de laidures de desestances 
e de grevoses meschaances 
mande al duc prie e semunt 
qu encontre lui vienge a beaumunt 
la li a preié e requis 
mult cherement reis lowis 
qu il li ajut vers ceus de france 
qui torné l unt en aviltance 
e en despit de lui parti 
e prie vers le rei henri 
d outre le rim le face bien 
ceo desire sor tute rien 
dit li qu il le fist coroner 
si ne l laist pas desheriter 
tendres fu li dux e pitos 
del rei qu il vit si doleros 
e si aprienz de sa gent tote 
pur ceo qu il ert vers eus en dote 
ove sei a roem l en meine 
en la sue sale demaine 
le fist servir e honorer 
e si hautement celebrer 
lui e les soens c unc mais nul jor 
ne li fu faite tele honor 
joiz eisi faiterement 
l i fist sejorner longement 
mais li reis ne s ubliout mie 
de querre li force n aie 
tantque li dux a pris tigier 
un suen mult vaillant chevaler 
de gent semblant e de bel estre 
prince de sa maison e maistre 
de ae esteit n iert pas meschin 
al rei henri utre le rim 
l a enveié si l a requis 
que ceo que li reis lowis 
li ad mandé que ce li face 
kar certement e de fi sace 
que ce prendra il tot en main 
d une chose ert li dux certain 
d estre en amor lié vers lui 
c aveient fait pieca il dui 
de fei porter e d aliance 
par serremenz e par fiance 
s erent pieca entramiié 
e li uns vers l autre ottreié 
tigier qui porta le message 
franc chevaler e proz e sage 
fu mult del rei jenz recoilliz 
e mult honorez e cheriz 
bien fist l afaire son seignor 
mais ainzque venist al retor 
n al departir n al congie prendre 
ne furent si don de rien mendre 
qu il ne vausissent cent besanz 
al duc s en repaira mananz 
cume son privé chevalier 
son duc son maistre conseiller 
en enveia au duc od lui 
a roem vindrent cist amdui 
jois fu cone e bienvenuz 
e joiosement receuz 
mult par li a fait bel semblant 
li dux guillaumes le normant 
demande e enquert l achaison 
dunt si hauz hom e de tel non 
veneit a lui e de si loinz 
e queus en esteit li besoinz 
e cone respunt franchement 
' tu enveias novelement " 
fait il ' au duc a mon seignor 
si li as requis par amor 
qu od le rei de france s alit 
sique l uns en l autre se fit 
e que l uns a l autre secure 
quant leus sera e tens e ore 
d un voleir seient d un acort 
si l un faiseit a nul d eus tort 
que li autres senz demorance 
en alast prendre la venjance 
mis sire en a puis conseil pris 
si creit e quide e li est vis 
que ce li seit honors e biens 
desque tu cest ovre maintiens 
et que par ta main sera faite 
e dite e parlee e retraite 
si s i agree e si l ottreie 
e pur ce ca a tei m enveie 
que tu meinges seurement 
le rei a lui a parlement 
que vos ne la gent que vos merrez 
ne criengiez rien ne ne doteiz 
ne qu os n i vienge meschaances 
me remaindrai ci en tenances 
tenir me faites e garder 
la u vos voudreiz deviser 
deci que vos seez repairiez 
sains e saufs joios e liez 
si l vout mis sire e si l comande 
e trestot eisi le vos mande " 
le message l entendement 
e trestot l asegurement 
que li reis si fait par conun 
sun riche duc e son baron 
mande guillaume a lowis 
le jor de lor muete unt empris 
chascun manda sa gent a sei 
od grant herneis e od conrei 
de proz chevaliers out li dux 
od armes bien cinc cenz e plus 
od bons destrers isneaus de pris 
d ermine e de vair e de gris 
jent conreiz e beau vestuz 
ja en cel leu n ierent veuz 
que lem ne die ' c est maisnee 
sor autres gent apareillee " 
a cone al buen duc de seisoigne 
qui venuz ert en la besoigne 
parla guillaume longe espee 
' amis " fait il ' des or m agree 
que a baius vos envei 
deci qu entre mei e le rei 
de vostre seignor repairom 
senz mal senz ire e senz tencon 
qu eisi le m offreiz vos a faire 
ja ne vos ert ire ne contraire " 
eissi le voleit essaier 
qu oscure chose n encombrier 
ne seust sis cors ne pensast 
qu il detenist ne qu il celast 
e cone respont bonement 
' si veus a ta danesche gent 
m enveie la ou tei plarra 
saches ja ne me pesera " 
fait li dux ' ami tant vos crei 
qu au plait vendreiz ensenble od mei 
ne me defi de rien de vos " 
e cone respont a estros 
' s a baieus me veus laissier 
ja t amerai e avrai chier 
e si od tei me vous mener 
de ceo me voudrai mult pener 
cum je te serve feeaument 
si te di bien certainement 
de rien ne dote ne t esfreie 
la ou je puisse ne je seie 
garde serrai par tot de tei 
ceo t aseur bien e otrei " 
ci n out autre porloignement 
meu en sunt al parlement 
ce m est avis qu en louneis 
justerent li dux e li reis 
la asembla la compaignie 
de la fiere chevalerie 
le conte herbert huun le maigne 
ne volent qu apres eus remaigne 
de l esteient semuns 
mult menerent cist compaignons 
veient la gent desmesuree 
au duc guillaume longe espee 
tant a normanz tant a bretons 
sorfaiz orguillos e felons 
que ce dient si n unt cremur 
trop sunt poi gent avers la lor 
' s ire tencon sort e meslee 
ne porra estre chose ostee 
que sempres toz ne nos devorent 
si cume lous qu aigneaus acorent " 
des icel jor sunt dessevrees 
q unc puis ne furent ajostees 
les osz chascune ala par sei 
les genz le duc e cele au rei 
ne volent pas qu il s entrasenblent 
que d aucone ovre ne contendent 
sor muese esteit li reis henris 
od de la gent de son pais 
tant dun un regne u une terre 
deust tres bien od eus conquerre 
asemblez sunt al parlement 
e si sai bien certainement 
li leus ou plus furent veisin 
out non veusegus en latin 
reis lowis que l estre veie 
le duc guillaume avant enveie 
od treis cenz chevaliers nomez 
est dreit al rei henri alez 
cones li dux est guieor 
cil vint premiers a son seignor 
saluz li rend e amors granz 
de par le bon duc des normanz 
e dist ' sire ci vient a tei 
ne me vout laissier apres sei 
tant est vaillanz e proz e sage 
q unc ne tenance ne ostage 
ne vout de vos prendre n aveir 
ne fu mais hom de sun saveir 
di mei " fait sei li reis henris 
' quels est sa terre e sun pais 
sa dignete e sa valors 
e si est bien grande s onors 
e si l amors e l aliance 
dunt nus dous sumes par fiance 
sereit tenable devers lui " 
e cil respunt ' si cum je qui 
en tut le munt n a chevaler 
qui plus de lui face a preisier 
qu il est sachanz e proz e vice 
de paiz tenir e de justice 
leiaus larges e dreituriers 
charitables e almosniers 
fors vos que je mettre n i dei 
si haut quor n a prince ne rei 
de maisnees de compaignons 
sunt tuz jorz pleines ses maisons 
e toz jorz fait servir sa gent 
en vaissele d or e d argent 
nule cort n est si bel servie 
ne nule n est si esjoie 
nuls d amer pris plus ne se paine 
a toz les jors de la semaine 
quant bien vos sereient retraiz 
nuls n est si justes en ses faiz 
nuls n a parole plus tenable 
ne plus sainte ne plus estable 
nuls n est od armes plus puissanz 
plus hardiz ne plus empernanz 
gaaigneor e marcheant 
parmi sa terre trespassant 
sunt asseur ne dotent rien 
celes dreitures gardent bien 
que sis peres li a laissiees 
ne sunt par lui de rien baissies 
que vos direie c est veir la flor 
de tuz princes e le meillor " 
a ces paroles vint li dux 
od cinc cenz chevaliers e plus 
conel recut e prist s espee 
de lui a grant joie menee 
li reis henris mult l a baisié 
e acolé e embracié 
li dux out mult bel appareil 
d un cher samit freis e vermeil 
fu jenz vestuz e atornez 
plus bels chevaler ne fu nez 
e quant il se furent assis 
' sire " fait il ' reis lowis 
vos mande amistez e saluz 
il est ice a vos venuz 
sei alier e sei emprendre 
mais vos li feistes entendre 
que se ja ici ne veneie 
en autre sen se n i esteie 
ne porreit la chose estre faite 
or me dites que vos enhaite 
venuz i sui e il del faire 
est apareilliez senz retraire 
sire dux " fait li reis henris 
' mult voil que nus seiom amis 
mult par vos voudreie cherir 
e faire tot vostre plaisir 
mult par vos voudreie honorer 
si cum vos voudreiz comander 
sui prest demain que l ovre face 
si sol tant sai qu ele vos place 
ca l amenez vienge je l voil 
ja devers mei n i ait orguil " 
ainzque li dux se fust meuz 
a de vilains moz entenduz 
que saisne e aleman diseient 
qui ove conon contendeient 
tut par eschar e en gabant 
diseient ' vez deu duc normant 
cum or mostre sa poeste 
e sa riche e sa fierte 
qui cinc cenz chevaliers ameine 
de poi de chose est en grant paine 
vez por sa gloire demostrer 
veout il tant or sur lui porter 
cum si n en fussent trei ne dui 
riches de beaus aveirs fors lui " 
tut ce diseient a conun 
si en grant la contencon 
li dux mult bien les entendeit 
par les daneis que il saveit 
coneu a lor felonie 
e lor maute e lur envie 
auques en fu torbez vers eus 
e toz irascuz e tut feus 
mais il n i fist plus demorance 
repairez est al rei de france 
l ovre li dit e la response 
e quant le soleil se rescunse 
par lur tentes sunt departiz 
u assez orent lor deliz 
en l endemain n i out tarjance 
venuz en est li reis de france 
ove le duc au parlement 
od tel multitudine de gent 
que ne fu se merveille non 
mais li normant e li breton 
saisirent primes les entrees 
en treze leus unt effondrees 
unc n en porent estre destreinz 
les clostures et les pareiz 
u li reis ert qui s en effreie 
n i a nul des soens qui co veie 
qui cele ovraigne tienge a giu 
s en li reis en autre leu 
a cone dit au duc saisoig 
' de ceste ovre n eusse soig 
jeo quid e crei tot a estros 
que cist plaiz sera trop hontos 
e trop vilains ainzqu il remaigne 
mult crem qu al departir m en plaingne 
genz desleiee e descreue 
s est ci sor mei trop enbatue 
va di guillaume au duc preisié 
que laidement l unt comencié 
li suen qui sunt de devers lui 
par si cum nos sumes nos dui 
le pri le conjur e li mant 
qu il ne seit plus por rien suffrant 
que lom me face teus laidures 
bruisier mes us e mes clostures 
kar ne suffereit pas mes genz 
e si en sordreit teus contenz 
od ce qu il s entre sunt sauvages 
e de plusors divers languages 
ja ne sereient departiz 
si n i avreit mil d els feniz 
od poi d achaison sort grant ire 
e grant dolor e grant martire " 
eisi est cil au duc venuz 
dit cum sis sire ert irascuz 
e la honte que lom li fait 
qui trop par est vil chose et laid 
co qu il l en prie e qu il l en mande 
e li dux a conun comande 
qu il aut a eus e si lor die 
de par le duc de normendie 
que un sol dedenz ne s arestace 
ne que nul de eus ennui ne face 
cil vint a eus dist le lor bien 
mais ce ne lur valut nule rien 
ne s en isi un seul de eus fors 
ainz i entrerent cil dehors 
tot trebuchoent e fundeient 
sique desvent sei e desleient 
quant cone vit que n en sereit 
au duc guillaume revient dreit 
' par fei " fait il ' poi m aparcei 
que ceste gent seient a tei 
kar uns trestot sol d eaus n entent 
a rien de tun comandement 
ne m oent ne a mei n entendent 
ainceis peceient tut e fendent 
quanqu il ateignent avant eus 
orgoillus e cruels e feus " 
mostre que ne pot mais tarzer 
n en seient traiz mil brant d acer 
e espandues mil cerveles 
al duc ne furent mie beles 
ces paroles ne cele ovraigne 
sa grant espee d alemaigne 
u out sis livres de fin or 
entre le heut e l entrecor 
od pierres fines precioses 
e od ovres trop merveilluses 
eisi faites si entaillies 
e si sutivement deboissees 
c unc plus bele arme ne meillor 
n out quons ne reis n emperor 
del fuerre l a li dux sachee 
tute nue li a baillee 
' alez " fait il ' si la mostrez 
a ceus qui ja i sunt entrez 
e as autres qui entrer volent 
e si facent si cum il solent 
mun conmandement senz desdire 
qu il n encheent vers mei en ire 
dites que un sol de ma compaigne 
ne s i estace ne remaigne " 
cil prent l espee qui resplent 
qui plus vaut de cent mars d argent 
ariere turne al bruiseiz 
e au tres fier comploteiz 
l espee au duc lur a mustree 
e quant chascun l a esgardee 
od le devie que cil lor fait 
si n i out unc puis autre plait 
mais de l eissir senz demorance 
od grant pour e od dotance 
que li dux od eus ne s iresse 
mult par out a l eissir grant presse 
nuls n en issi si orgoillus 
vers l espee ne fust hontos 
ne qui par devant li passast 
parfundement ne li clinast 
paisible e quoi e senz murmure 
revienent au duc a dreiture 
n i avra mais oi fait desrei 
gardera s en chascun por sei 
juste li dus senz demorance 
le rei henri e ceus de france 
mult par a l un l autre enoré 
baisié se sunt e acolé 
mult s entremostrent bel senblant 
en une sale riche e grant 
s en entrerent la sunt assis 
la sunt lor covenanz devis 
de fine amor senz relascher 
ne senz muer ne senz changier 
od ferme conjuration 
de fei e de dilection 
que entraidable se serunt 
vers trestote la gent del mund 
od iteu laz sunt enlacié 
aseuré e afiancié 
si cum la chose est devisee 
li dux guillaume longe espee 
a si en main ceste ovre prise 
que la chose ne seit maumise 
n en aucun sen mais relaschee 
ne quassie ne empeiree 
eisi fu faite l aliance 
veiant huun le duc de france 
mais quens herbert n i out ses pez 
cist dui en erent mult iriez 
mult lor pesout de cele ovraigne 
mult lor en doelt les quors e saigne 
trop i baissent lor felonies 
e lor orguilz e lor envies 
des dons de presenz des honors 
dunt il se sunt faites plusors 
ne quer retraire ne parler 
qu ennui sereit de l escuter 
mais dux herman de saisnes nez 
jenz chevaliers e alosez 
vit e esgarda longe espee 
le duc qui sur toz li agree 
kar mult le veit de jent semblant 
e sage e proz e avenant 
mult veit en lui sen e mesure 
a la danesche parleure 
le comenca a aresnier 
de ce se prist a merveillier 
li dux e si li a enquis 
ou il aveit ensi apris 
a parler lange poi seue 
en poi des saisnes entendue 
respunt herman ' tis granz lignages 
d armes sor toz puissanz e sages 
nobles preisiez e conqueranz 
sor tuz autres poples vaillanz 
cil m apristrent od grant esmai 
e sus mun peis quantque j en sai 
desus tun peis com faitement 
jeo vos dirrai " fait il ' coment 
par tantes feiz ne l sai retraire 
m avront fait damage e contraire 
e assailliz mes bons chasteaus 
e pris e funduz des plus beaus 
e les riches preies menees 
si runt trové de granz meslees 
mei pristrent e menerent pris 
longement fui entr eus chaitis 
adonc sor mun peis maugre mien 
apris a parler dacien 
ne l di pur ceo de quor joios 
ne seie prez e desiros 
de vos mult servir e amer 
nuls ne s en voudreit plus pener 
je n ai aveir ne vos seit offriz " 
mult l en rent li dux granz merciz 
entre tanz dis od les saissons 
teneit dux cones granz sermons 
e granz paroles par envie 
remenbrout li de la folie 
que il aveient dit entr eus 
vers le duc enviose e feus 
' e " fait il ' que vos en est vis 
abaisserez encor sun pris 
semble ceo home qui poi vaille 
en cort n en conseil n en bataille 
n est mie si petiz sis nons 
que des normanz e des bretons 
ne seit hauz dux poestifs 
nobles sor toz e esforcis 
fors nostre rei ne bas ne haut 
nul que lom sache tant ne vaut 
nus tant ne met ne tant ne done 
sis nons par tot le munt resone 
kar de toz princes est la flor 
e le plus bel e le meillor " 
dunc respondirent saxoneis 
' proz est e sages e corteis 
par negligence e par envie 
en aviom ier dit folie 
ne savion qui il esteit 
ne que il ert ne qu il valeit 
mais or conoissom senz dotance 
que nuls princes n est de s igance 
ne de son pris ne de son fait " 
adunc en a dit e retrait 
chascuns le mieuz qu il en sout dire 
mult out esté grant le concire 
mult i out aveirs departiz 
donez presentez e offriz 
treis jorz sejornerent ensemble 
al quart ce truis e ce me semble 
